<?xml version="1.0" encoding="utf-8"?>
<?xml-model
    href="https://xmlschema.huygens.knaw.nl/translatin.rng"
    type="application/xml"
    schematypens="http://relaxng.org/ns/structure/1.0"
?>
<TEI xmlns="http://www.tei-c.org/ns/1.0" xml:id="translatin0113" xml:lang="lat">
<teiHeader>
<fileDesc>
    <titleStmt>
        <title type="main">Tobias</title>
        <title type="sub">Tobias sive comice conscripta sacra Veteris Instrumenti Tobiae historia, praeter alia pietatis et virtutum documenta perspicuum quoddam coniugalis continentiae et in rebus adversis patientiae exemplar proponens, iam primum iambico versu composita et in proscenium producta per Fratrem Petrum Vladeraccum</title>
        <author>Vladeraccus, Petrus</author>
        <editor>Jan Bloemendal</editor>
        <respStmt>
            <resp>transcription</resp>
            <name>Jan Bloemendal et al.</name>
        </respStmt>
    </titleStmt>
    <publicationStmt>
        <publisher>Johannes a Turnhout</publisher>
        <pubPlace>s-Hertogenbosch</pubPlace>
        <date>1598</date>
    </publicationStmt>
    <sourceDesc>
        <bibl>
            Identifier: <name>Vladeraccus-Tobias</name><lb/>
            Short title: <title>Tobias</title><lb/>
            Year of first edition: <date>1598</date><lb/>
            Author information:<lb/>
            Alias: Vladeracken, Peter van<lb/>
            Birth: 1571, s-Hertogenbosch<lb/>
            Death: 1618, Oirschot<lb/>
            Floruit: None, Oirschot<lb/>
            <ref target="https://nl.wikipedia.org/wiki/Petrus_Vladeraccus">Link</ref><lb/>
            <emph>ed. Michiel Verweij (2001)</emph><lb/>
            
        </bibl>
    </sourceDesc>
</fileDesc>
<profileDesc>
    <textClass>
        <keywords>
            <term type="diction">verse</term>
            <term type="genre">comedy</term>
            <term type="acts">5</term>
            <term type="chorus">yes</term>
            <term type="medium">printed</term>
        </keywords>
    </textClass>
</profileDesc>
</teiHeader>
<text>
    <body>
        <div type="level1" xml:id="front">
  <head>Front</head>
  <p>/</p>
  <p>Tobias sive comice conscripta sacra Veteris Instrumenti Tobiae
  historia, praeter alia pietatis et virtutum documenta perspicuum
  quoddam coniugalis continentiae et in rebus adversis patientiae
  exemplar proponens, iam primum iambico versu composita et in
  proscenium producta per Fratrem Petrum Vladeraccum.</p>
  <p>’s-Hertogenbosch, Johannes a Turnhout, 1598</p>
  <p>Ad Rom&lt;anos&gt;, 15, 4,</p>
  <p>Quaecumque scripta sunt, ad nostram doctrinam scripta sunt, ut per
  patientiam et consolationem scripturarum spem habeamus.</p>
  <p>Prudentissimis iurisperitissimisque Ducissilvae senatoribus,
  D&lt;omino&gt; praesidi Arnoldo Brugelio, Godofrido ab Engelant,
  M&lt;agistro&gt; Nicolao Tulden, Gisberto vander Stegen, Godofrido
  Vlierden, M&lt;agistro&gt; Iacobo Balen, M&lt;agistro&gt; Petro
  Pelgromio, M&lt;agistro&gt; Francisco Bardoul, M&lt;agistro&gt; Davidi
  Everswijn Fr&lt;ater&gt; Petrus Vladeraccus S&lt;alutem&gt;
  D&lt;icit&gt; P&lt;lurimam&gt;.</p>
  <p>Magnus ille principum omnium et monarcharum historiis hactenus
  celebrium coryphaeus, Macedoniae rex Alexander, cordatissimi
  clarissimique domini, rogatus a quodam, cur exiguis pro meritis munus
  in se regale et eximium contulisset: &quot;Ego,&quot; respondit,
  &quot;non quid tu merearis accipere, sed quid Alexandro conveniat
  dare, perpendo.&quot; Heroica vero vox et quae eius ambitioni cuius
  cupiditati atque insolentiae angustius erat terrarum orbis, apprime
  quadrabat. Ego certe non Alexander, sed Fr&lt;ater&gt; Petrus, nec
  Magnus, sed opibus, scientia et corpore parvus, nec Macedoniae
  rex,</p>
  <p>sed omnis ordinis ac loci pueris faustis, miseris, glabris,
  scabris, bonis, malis rector et tanquam tetricus quidam Aristippus,
  pro sceptro ferula et pro diademate monastico insignitus cucullo,
  munusculum gratitudinis ergo litterarium humanissimis illis oblaturus
  dominis qui quo erga liberalium artium cultores studio et affectu
  propendeant bis suis constructo sumtibus theatri pulpito manifeste
  demonstramrit, non quale dominorum respondeat amplitudini, sed
  qualecumque a nostra tenuitate proficisci possit, donum apparandum
  statui.</p>
  <p>Cum ante triennium M&lt;agister&gt; Petrus Louwius lectoratum
  tertiae classis suscipiens docendi me pro parente fasce levaret, quod
  praeter domesticorum regimen et institutionem nihil ardui quod agerem,
  haberem nec praeter servandam concionum cum fratribus periodum quae
  septima vix hebdomade recurrit, ita cathenato tam frequenter
  concionandi labore gravarer, pernitiosissimum, religiosis praesertim
  viris, otium fugiens mentem ad studium comicum, ad quod natura
  proclivior patris mei iudicio censebar, appuli. Conscripseram tum
  actus aliquot Tobiae nostri, cum subito gravior non solum publicae
  catecheseos moles me invadit, verumetiam propter repentinum Louwii
  discessum cogitur antiquo genitor me includere ludo. Principio tum
  negotiorum multitudine, veluti decumanis quibusdam fluctibus,
  procellis et tempestatibus obrutus absolutam prope reiicio comoediam.
  Sed qui meus est erga istud studium, utinam ita felix atque aestuans
  ardor, omnibus istis, – tum in schola publiea docendi, tum septuaginta
  domesticos regendi eosdemque quotidie in Latinis et Graecis litteris,
  cantu Gregoriano et graphica pictura privatim instituendi, tum saepius
  ter uno die concionandi molestiis –, tantum suffuratus sum temporis,
  ut hanc et suis quomodocumque partibus foeturam absolverem et dominis,
  modo gratum haberent, munusculi loco dedicarem.</p>
  <p>Si quis autem adeo sinistri inveniatur iudicii, qui δῶρον istud
  ἄδωρον caussetur et quibus offertur parum accommodatum, quod Tobias
  senatoribus, coniugium tractans, consultationibus multum diversis
  implicatis obtrudatur, is mihi videat an non totius
  reipub&lt;licae&gt; nostrae Ducissilviae perspicuam quandam imaginem
  sub historia Tobiae quam in theatrum producimus, adumbratam
  deprehendat. Primo siquidem pudica illa Raguelis filia, Sara nimirum,
  quae a diversis in coniugium maritis sollicitata, uni tantum Tobiae,
  quod veri Dei Israelitarum, creatoris nempe caeli et terrae, cultor
  esset, caeteris infidelibus morte graviter mulctatis, sponsa</p>
  <p>reservatur. Quid? An ablato schemate non solis luce clarius exhibet
  patriam hanc nostram, civitatem Silviducensem, cuius integritas a
  diversis saepenumero satis alioquin violenter constupraturis procis
  sollicitata, illis quod asseclae verae avitaeque fidei non essent, a
  Deo iure punitis, uni Brabantiae duci cui tanquam optimo optimi
  parentis filio, Tobiae iuniori, intaminanda ipsius debetur integritas,
  perpetuo conservatur? Istam enim quandam veluti coniugii
  necessitudinem Tobiae seniori qui ardentibus horum coniugum,
  quantumvis ingenti locorum intervallo disiunctus, desideriis et votis
  incolumitatem exoptat, hoc est regiae maiestati, sperat nequaquam
  displicituram.</p>
  <p>Ad haec quod eadem Sara diuturnum vicinorum et affinium improperium
  perpessa in secretis aedium suarum penetralibus oratura secessit, an
  non solis luce manifestius nostram hanc exhibet civitatem quae cum
  quasi sudes sit in oculis vicinorum quibus undique cingitur, oppidorum
  arcanis illis et inaccessis utriusque sexus coenobitarum collegiis
  iisque frequentissimis salutem suam et incolumitatem adversus
  Vatinianum hostium suorum undiquaque dicteriis insultantium odium Deo
  Opt&lt;imo&gt; Max&lt;imo&gt; commendat ut se tanquam gallina pullos
  sub umbra alarum suarum protegat et contueatur? Iam vero nuptiarum
  harum paranymphus caelestis ille Raphael qui toties horum coniugum
  divina sua prudentia saluti consuluit, quid obsecro aliud quam
  longissime in posterum prospicientem hunc Busciducensem senatum
  liquido demonstrat? Quam certe providus hic Raphael hoc adhuc anno quo
  casus admodum dubii plures quam superioribus aliquot lustris
  rempub&lt;licam&gt; nostram invaserunt, occultos illos Asmodaei
  conatus iustitiae vinculis accurate et vigilanter constrinxerit et
  refrenarit, manifcstiora sunt vestigia quam ut hic necesse sit
  commemorare. Credo videtis iam, doctissimi domini, haec non omnino
  inepte summa historiae capita Silviducensi rcipub&lt;licae&gt;
  quadrare. Si in reliquis Tobiae partibus idem, quod factu facilimum
  fuerit, praestemus, an tum adhuc iure criticus quispiam caussetur
  praeter decorum hunc ingenioli nostri foetum iurisperitis obtrudi
  scnatoribus?</p>
  <p>Quapropter si, quod facile credam, ineptulum videatur quod vobis,
  praestantissimi domini, munus offeratur, genuinum et sincerum donantis
  animum, non adeo donum, quaeso, ponderate, memores simplicis istius
  ipud Persas rustici Sinerae, qui dum apud ipsos legibus cautum esset,
  ne quisquam regi foras in publicum prodeunti sine munere fieret
  obvius, cum iam procul a domo sua in regem Artaxerxem incidisset ac
  caeteri Persae omnes certatim dona rcgi deferrent, ille contristatus
  et anxius, quia nihil</p>
  <p>quod donaret habebat, ad proximum fluvium celerrime accurrit et
  aquam utraque vola haustam regi offert, suam praesentem inopiam
  deplorans. Artaxerxes facto delectatus collaudato multis verbis
  offerentis animo mandat spadonibus ut in auream phialam aquam de
  manibus rustici acciperent. Quin etiam cum ad diversorium suum
  pervenisset, misit rustico stolam persicam, phialam auream et mille
  daricos pro mercede. Egregiam vero candoris animi remunerationem!</p>
  <p>Ego quidem abunde satis praemii me retulisse existimabo, si ista
  vobis dedicata comoedia sanis vestris iustissimisque videatur iudiciis
  Silviducensibus exhibenda; sin minus, saltem ad me parentem suum bona
  cum gratia ablegandus alio foetus remittatur. Vestro igitur iudicio
  aut stet aut cadat, aut intra moenia servetur aut in exilium extorris
  eiiciatur. Id Tobiae mirum non accidet, cum tota quam comice
  scripsimus, historia ab ipso Tobaeo in exilio Babylonico sit acta et
  in hoc humanae vitae exilio a me conscripta primo comoedia. Nam iuxta
  mecum, imo melius quam ego, sciunt domini peregrinationem et continuum
  exilium esse hanc vitam nostram super terram. Unde pro religione et
  patria sua solicitos dominos ad veram patriam, huius vitae quod natura
  nobis circumscripsit, spatio feliciter decurso educat benignus ille
  fidelitatis et constantiae remunerator Deus.</p>
  <p>Valete interea, vin iurisconsultissimi, vobis, familiae et patriae
  vestrae multis annis incolumes.</p>
  <p>Cursim ex domo fratrum 7. Kal&lt;endas&gt; April&lt;es&gt; Anno
  1598</p>
  <p>Gulielmus Vennius candido lectori</p>
  <p>Comica delectent si quem modo pulpita, lector,</p>
  <p>quemque iuvent soccis aucta theatra novis,</p>
  <p>hoc legat, in laudem Vladeracci Musa Ducalis</p>
  <p>quod trimetro Silvae carmine lusit, opus,</p>
  <p>(5) dignum laude, queat quod nulla abolere vetustas:</p>
  <p>quaesita ingenio gloria morte caret.</p>
  <p>Nam licet abrumpant vati rata fila sorores,</p>
  <p>attamcn hoc foetu fa,a superstes erit.</p>
  <p>Non hic dicta virum tractantur anilia, quisquam</p>
  <p>(10) de quorum possit subdubitare fide:</p>
  <p>fontibus ex imis sed quam sacra pagina vati</p>
  <p>suggessit, Tobiae texitur historia.</p>
  <p>Maluit his studiis calamum exercere, tendlo</p>
  <p>et profecturis rebus adesse gregi</p>
  <p>(15) quam Siculis vacuam gerris opplesse papyrum</p>
  <p>a sera indignis posteritate legi</p>
  <p>aut spectanda rudi commenta obtrudere vulgo</p>
  <p>aut sibi quae nendo somnia finxit anus.</p>
  <p>Talia si in scenam ducantur ludicra, solo</p>
  <p>(20) obducto phraseos comta colore placent,</p>
  <p>non secus ac pictura oculos cum pascit inanis:</p>
  <p>interior fructu mens tamen una caret.</p>
  <p>Indubie verum sacra haec comoedia lucro</p>
  <p>auditorum animos uberiore beat.</p>
  <p>(25) Nam linguam f’ormat Latii sermonis honestas</p>
  <p>qua superat prisci temporis auctor avos.</p>
  <p>Dein stimulis prolata movent oracula mentem,</p>
  <p>erudiunt animos dogmata dia rudes.</p>
  <p>Non locus bic foedae Veneri nec turpia leno</p>
  <p>(30) eructat Bacchi verba liquore madens,</p>
  <p>non furtivus amor, non noxia basia scenam</p>
  <p>defoedant, inita non sine lege torus</p>
  <p>(omnia nam legum faciles moderantur habenae,</p>
  <p>turpia sincerus quaeque coercet amor</p>
  <p>(35) connubium auspicio stabili succedat oportet,</p>
  <p>cum thalamum Raphael pronubus ipse parat),</p>
  <p>nec detrectat iners ut herilia iussa minister,</p>
  <p>insulse narrans furta patrata, vagus,</p>
  <p>non parasitus edax, non mullo aspersa lyaeo</p>
  <p>(40) exercet molles carmine lena choros.</p>
  <p>Horum nil ullo quidquam reperitur in actu,</p>
  <p>nam Domini cohibet cuncta nefanda timor</p>
  <p>Hanc secura igitur complectere mente poesin</p>
  <p>quae reddet doctum non minus atque probum.</p>
  <p>(45) Non opus hic (scriptis velut in compluribus) acri</p>
  <p>iudicio, ut trutines singula lance, tibi.</p>
  <p>Cautio nulla bonos ne vel contagio laedat,</p>
  <p>inquinet aut mentes haeresis ulla pias:</p>
  <p>adstrinxit numeris auctor mysteria mystes,</p>
  <p>(50) affmxit veris ast, mini crede, nihil.</p>
  <p>Addideris quare paria ad molimina calcar,</p>
  <p>ad tuus accedat si tua plectra favor:</p>
  <p>scommate proscindas si non mordace laborem,</p>
  <p>foeturam plausu candidus atque iuves.</p>
  <p>(55) Id monitum voluit nostro te carmine, lector,</p>
  <p>quod dedit absurdo pectine musa, vale!</p>
  <p>Elegidion Nicolai Bardoul. Liber loquitur.</p>
  <p>Comica quisquis amas sacris deprompta viretis</p>
  <p>Castaliique sitis dulcia musta lacus,</p>
  <p>me pete, quem modicis arctat membrana tabellis</p>
  <p>ac fovet expasso casta Minerva sinu.</p>
  <p>(5) Cur te vana iuvant pathicae ludibria chartae?</p>
  <p>Excipe quod Phoebe mundaque Vesta sacrat.</p>
  <p>Si legis Alciden, Tityum vastosque Cyclopas,</p>
  <p>Gorgona cum Nesso, quid nisi monstra legis?</p>
  <p>Numquid Hylas humeroque Pelops insignis eburno,</p>
  <p>(10) num tibi dormitor proderit Endymion?</p>
  <p>Exutusne puer permis labentibus aut qui</p>
  <p>odit amatrices Hermaphroditus aquas?</p>
  <p>Huc ades ad calicem morum, sitibunda iuventus,</p>
  <p>siccaque spumanti prolue iabra mero!</p>
  <p>(15) Diffluit hic laeto praeruptus gurgite rivus;</p>
  <p>haec bene torquentem comprimit unda sitim.</p>
  <p>Multum, crede mihi, refert a fonte bibatur,</p>
  <p>qui nitet, an turpi, quem stupet unda lacu.</p>
  <p>En non Nyctemenem patrium temerasse cubile</p>
  <p>(20) testor et Alcimenam concubuisse Iovi,</p>
  <p>non Danaen Danaesque nurum matremque Lyaei</p>
  <p>invenies: Tobiam pagina nostra sapit.</p>
  <p>Delitias mensae, Veneris fomenta salacis</p>
  <p>abnegat, errores perpete mole premit.</p>
  <p>(25) Omne tulit punctum, nam miscuit utile dulci</p>
  <p>et iunxit Latiis Attica mella favis.</p>
  <p>Quin Raphael niveo percurrens pulpita socco</p>
  <p>hic roseum roseo fundit ab ore melos.</p>
  <p>Nonne vides? Thalamum comiti taedasque iugales</p>
  <p>(30) praeparat et cesto cingere cogit amor.</p>
  <p>Apostrophe ad auctorem</p>
  <p>Des age, care pater, caeli convexa tueri</p>
  <p>et doctum docto pectore profer opus.</p>
  <p>Post te victurus, per te quoque vivere foetus</p>
  <p>incipiam: cineri gloria sera venit.</p>
  <p>19. Nyctemenem ed.: Nyctimenen Bressers.</p>
  <p>TOBIAS</p>
  <p>Argumentum</p>
  <p>Tobaeus operam dans pios conviviis</p>
  <p>ut excipiat Abrahmidas et sepeliat,</p>
  <p>fit caecus. Hinc exasperatus scommatis</p>
  <p>solatii loco, diem optat claudere</p>
  <p>(5) extremum; abire in Mediam natum iubet,</p>
  <p>qui mutuatum, quod fuerat, aes adferat.</p>
  <p>Fit Raphael viae comes, qui plurimis</p>
  <p>dat liberum periculis, quo coniugem</p>
  <p>iuvante ducit debitumque aes impetrat</p>
  <p>(10) a daemonisque liberatur fraudibus.</p>
  <p>Hinc post moram parentibus satis gravem</p>
  <p>multis comes reducens auctum commodis,</p>
  <p>quid caecitatem patris auferat docet.</p>
  <p>Fidelitatis post recusans praemium,</p>
  <p>(15) sese aperiens et avolans, dat familiae</p>
  <p>horrore mistum inaestimandum gaudium.</p>
</div>
<div type="level1" xml:id="main">
  <head>Main</head>
  <div type="level2" xml:id="prologus">
    <head>1. Prologus</head>
    <p>Expertus auctor huius est comoediae</p>
    <p>quae cusa vix ex officina proruens</p>
    <p>gestit paratis exhiberi pulpitis,</p>
    <p>quod quisquis arti comicae mentem appulit,</p>
    <p>(5) illud sibi credat dari negotii</p>
    <p>populo ut queant placere agendae fabulae.</p>
    <p>Solaris agitur quartus orbis mensibus,</p>
    <p>tragoediam plenam sacris mysteriis</p>
    <p>moralibusque dogmatis quod coeperat</p>
    <p>(10) nostrae iuventus disciplinae credita</p>
    <p>in gratiam novi exhibere praesulis.</p>
    <p>Ea ob imperitae plebis insolentiam,</p>
    <p>licet actionem urgeret aequa occasio,</p>
    <p>licet aeris permitteret serenitas,</p>
    <p>(15) licet histrionum ornatus esset congruus,</p>
    <p>non commode potuit tamen spectarier,</p>
    <p>arcana namque si qua sint et mystica</p>
    <p>in fabulis, quamvis sacris e fontibus</p>
    <p>petita, vulgus illa illitteratum sibilis,</p>
    <p>(20) susurriis clamoribusque et id genus</p>
    <p>quam plurimis proterviae signis solet</p>
    <p>explodere. Hinc consultius se credidit</p>
    <p>auctor, theatro cuius hic modo sistitis,</p>
    <p>posthac labores collocaturum suos,</p>
    <p>(25) si sumpta sacris sacra gesta ex bibliis</p>
    <p>vulgoque familiariora induceret</p>
    <p>proscenio, cuiusmodi sunt Tobiae,</p>
    <p>vernaculis sub disciplinis, parvulis</p>
    <p>quae abcdariis solent minoribus</p>
    <p>(30) in triviis discenda tradier, simul</p>
    <p>ut syllabas connectere haud sat didicerint.</p>
    <p>Lippis ut haec tonsoribusque nota sint!</p>
    <p>Vos interim quibus est Minerva notior,</p>
    <p>qui socculos trivistis arte comicos,</p>
    <p>(35) accinctus his grex histrionum ludiis</p>
    <p>precatur ut, videre si qua et auribus</p>
    <p>haurire dabitur delicatioribus</p>
    <p>nunquam ardua linenda cedro, non statim</p>
    <p>haec exigatis aut calumniemini</p>
    <p>(40) novi inchoata scripta comoedographi,</p>
    <p>errata sed quaevis benigne ostendite.</p>
    <p>Integritas si namque rectoris satis</p>
    <p>perspecta nostri est, libere affirmabimus</p>
    <p>vel crassiora vitia vel subtilia,</p>
    <p>(45) aequi et boni quae iustus arbiter notet,</p>
    <p>facturum; adhaec huic actioni neutiquam</p>
    <p>parum decoris adferetis, si rudis</p>
    <p>vestris populus interpretationibus</p>
    <p>(praesertim ubi seriem artificium comicum</p>
    <p>(50) non patitur historiae probe servarier)</p>
    <p>iuvabitur simulque strepitus improbos</p>
    <p>vel discurrentium vel oblatrantium</p>
    <p>humanitate candidi sedabitis.</p>
    <p>Nunc ad meos praefationis partibus</p>
    <p>(55) functus redeo; si qui favetis fratribus,</p>
    <p>salvete, eos et adiuvate silentio.</p>
  </div>
  <div type="level2" xml:id="dramatis-personae">
    <head>2. Dramatis personae</head>
    <p>Tobias senior</p>
    <p>Anna Tobiae</p>
    <p>Tobias iunior</p>
    <p>Raphael archangelus</p>
    <p>Achior, Nabaoth consobrini Tobiae</p>
    <p>Naar famulus Tobiae</p>
    <p>Tsaddic</p>
    <p>Asmodaeus princeps libidinis</p>
    <p>Raguel consobrinus Tobiae</p>
    <p>Anna Raguelis</p>
    <p>Sara filia Raguelis</p>
    <p>Sopper scriba. Chera libertus, Eleazarus, Sirus. Chorter,
    Arsan,</p>
    <p>Doeg, Meheman, Sodar famuli Raguelis</p>
    <p>Abra pedissequa Sarae</p>
    <p>Gabelus</p>
    <p>Soer Gabeli famulus</p>
    <p>(4) Convivae Tobiae</p>
  </div>
  <div type="level2" xml:id="personae-mutae">
    <head>3. Personae mutae</head>
    <p>Duo interpretes</p>
    <p>Tres choragi psaltae et totidem psaltriae</p>
    <p>Calliopius prologi et epilogi recitator</p>
  </div>
  <div type="level2" xml:id="actus-i.-scena-i">
    <head>4. Actus I. Scena I</head>
    <p>Tobias senior</p>
    <p>Deus Abraham, Deus Isaac, Deus Israhel,</p>
    <p>quam copiosa misericordiae tuae</p>
    <p>in me fuit, mox inde ab incunabulis,</p>
    <p>(60) gravissimis exercito sub casibus,</p>
    <p>et magnitude et inaestimanda immensitas!</p>
    <p>Ex plurimis ut pauca gratus praedicem:</p>
    <p>captivitatem tu meam solatus es</p>
    <p>praesidia vitae tam manu larga offerens,</p>
    <p>(65) ut usque servitute dira fratribus</p>
    <p>pressis valuerim plurima impertirier.</p>
    <p>Tu mihi, Deus, animi dedisti robur et</p>
    <p>constantiam, ut, quando impius Ieroboam</p>
    <p>populum iuberet aureis, vesania</p>
    <p>(70) quos execranda fecerat sibi, vitulis</p>
    <p>litare thure et ceu Deos venerarier,</p>
    <p>numen tuum cultu impio haud offenderim;</p>
    <p>deinde coniugatus urbis Ninives</p>
    <p>indigena, non contaminarim gentium</p>
    <p>(75) unquam prophanis me cibis. Hinc gratiam</p>
    <p>habere me cum rege fecisti inclyto</p>
    <p>Salmanasar, benignitate ut uterer</p>
    <p>eius iuvando proximos solatio</p>
    <p>monitis et opibus; hinc ab insidiis, mihi</p>
    <p>(80) Sennacheribus quas tetendit impius,</p>
    <p>regnator orbis, eruisti et noxium</p>
    <p>ultrice sceleris vindicasti dextera,</p>
    <p>ut iam reversus pristinis sum redditus</p>
    <p>aedibus, amicis, comraodis, honoribus.</p>
    <p>(85) Pro quibus in aevum summa tibi sit gloria!</p>
    <p>Iam nunc vicissim me meis inedia</p>
    <p>par est gravatis opitulari fratribus</p>
    <p>in servitute adhuc Deum timentibus.</p>
    <p>Ingrediar ut gnatus aliquot, quod talibus</p>
    <p>(90) uxor parat, convivio subito advocet.</p>
    <p>Atat quis hic tumultus est? Consultius</p>
    <p>intro ruo, foris priusquam adobruar.</p>
  </div>
  <div type="level2" xml:id="actus-i.-scena-ii">
    <head>5. Actus I. Scena II</head>
    <p>Tsaddic intus sauciatus prodit</p>
    <p>Oy Ninivitae, oy oy trucidor innocens.</p>
    <p>Nil commerentis ense guttur perfodit</p>
    <p>(95) trux carnifex crudelior vel Phalaride.</p>
    <p>Eheu morior, ah occido, morior miser.</p>
    <p>morior. Meatus vocis intercluditur:</p>
    <p>vix pauca possum verba anhelans proloqui.</p>
    <p>Pater supreme, spem meae tibi credidi</p>
    <p>(100) vitae: salutarem benignus porrige</p>
    <p>manum. Spei da ne pudescat irritae,</p>
    <p>ab hostium sed fraudibus me libera.</p>
    <p>Praei viam mihi, abditis a cassibus</p>
    <p>Sathanae propitius erue, o Deus Pater.</p>
    <p>(105) Meum in tuas commendo spiritum manus.</p>
  </div>
  <div type="level2" xml:id="actus-i.-scena-iii">
    <head>6. Actus I. Scena III</head>
    <p>Tobias iunior, Tobias senior</p>
    <p>Tob.i. Foras parens me misit aucuparier</p>
    <p>probos, quibus convivium instruat, hospites,</p>
    <p>namque assa, frixa, elixa quaeque cocta sunt.</p>
    <p>Praeter famelicos nihil petit amplius</p>
    <p>(110) qui haec cuncta dum calent, hilariter sumserint.</p>
    <p>Ad has aves escas facile quam plurimas,</p>
    <p>scio, obvias prehenderim, verum pus</p>
    <p>tantum Isaci nepotibus puto coxerint.</p>
    <p>Atat, quid hoc? Hominemne cerno immaniter</p>
    <p>(115) caesum cruorique involutum tabido?</p>
    <p>Heu, ut video, quoque habitus Isacidae est ei.</p>
    <p>Id illico patri indicandum censeo.</p>
    <p>Heus, heus, quis evestigio recludet has</p>
    <p>fores?</p>
    <p>Tob.s. Quid importunus es? Quid accidit?</p>
    <p>(120) An assulatim vis fores confringere?</p>
    <p>T.i. En Israhelis atrociter propaginis</p>
    <p>caesum virum.</p>
    <p>T.s. Supreme vindex, servitus</p>
    <p>captivitatis cladibus quot obruit</p>
    <p>olim tuo populum dicatum cultui!</p>
    <p>(125) Sed scelera punis nostra, iustus arbiter.</p>
    <p>Age, fili, in humeros hoc meos fac ocyus</p>
    <p>leves cadaver, ut aedium in penetralia</p>
    <p>tantisper abdatur, Bootes dum piger</p>
    <p>cunctis colorem rebus auferens, sinat</p>
    <p>(130) tuto affici sepulchri honore debito.</p>
    <p>T.i. Manus praehende, ego paululum levavero</p>
    <p>pedibus, dum in humeris commode locaveris.</p>
    <p>T.s. Hem subleva, bene habet.</p>
    <p>T.i. Tenes?</p>
    <p>T.s. Sat commode.</p>
    <p>Perge modo ut tuum exequare negotium.</p>
    <p>(135) T.i. Nihil, pater, labora, id effectum dabo.</p>
    <p>Introiit. Auguror parum laetum fore</p>
    <p>convivium, nam funeris praesentia</p>
    <p>obnubilabit omne facile gaudium.</p>
    <p>Qui se modo hic dant obvios? Sunt Achior</p>
    <p>(140) Nabathque et hos, quod consobrini sint, patri</p>
    <p>gratissimos credo futuros hospites.</p>
    <p>Blande alloquar ne forte se alio conferant.</p>
  </div>
  <div type="level2" xml:id="actus-i.-scena-iiii.">
    <head>7. Actus I. Scena IIII.</head>
    <p>Tobias iunior, Achior, Nabath</p>
    <p>Tob.i. Salvete, cognati. Parens me misit huc</p>
    <p>uterque, quo vos obsecrarem prandii</p>
    <p>(145) ad apparatum sobrium ut dignemini</p>
    <p>concedere.</p>
    <p>Ach. Ecquis tam benignis rennuat</p>
    <p>parere votis? Sed pater dic, obsecro,</p>
    <p>ut agit et animo quo intuetur hanc gravem</p>
    <p>captivitatem, Hebraea gens cuius iugo</p>
    <p>(150) pessundatur, calcatur atque frangitur?</p>
    <p>T.i. Satis, ut par est, molesto, at offensae imputat</p>
    <p>factae in Deum si quid premat molestiae.</p>
    <p>Nab. Recte quidem, nihilominus quantumlibet</p>
    <p>referre clades ad patrata crimina</p>
    <p>(155) aequum esset, animus hic tamen maerore ita</p>
    <p>est saucius, ratio ut gemens sub pondere</p>
    <p>doloris aerumnaeque quae cor opprimit,</p>
    <p>vix perferat mactarier tam atrociter</p>
    <p>passim nepotes Isaci, velut audio,</p>
    <p>(1600) si forte scis, iam nunc virum integerrimum</p>
    <p>esse iugulatum.</p>
    <p>T.i. Quin sciam quem humeris suis</p>
    <p>pater domum asportavit atque funebri</p>
    <p>hac statuit officio ipse nocte prosequi?</p>
    <p>Ach. Quid audio? Mirandus est affectus hic</p>
    <p>(165) profecto: vix mortis minas evasit et</p>
    <p>iterum audeat mandare terrae mortuos?</p>
    <p>Nab. Sane nimis videtur id temerarium.</p>
    <p>T.i. Sitne an secus, non sat scio, sed hoc scio:</p>
    <p>quod, ut Deo obsequatur, haud hominum mem</p>
    <p>(170) sententia queat facile deducier.</p>
    <p>En egredi videtis ipsum ex aedibus.</p>
    <p>Tentate quid monitis queatis assequi.</p>
    <p>Ego quae dedit mandata, vado ut exequar.</p>
    <p>Ach. Tentabimus, rerum tuarum, age, satage.</p>
  </div>
  <div type="level2" xml:id="actus-i.-scena-v.">
    <head>8. Actus I. Scena V.</head>
    <p>Achior, Nabath, Tobias senior</p>
    <p>(175) Ach. Salve, patrone nationis Abrahmidum</p>
    <p>quos et, vales quocumque, adhuc superstites</p>
    <p>vitaque functos promptus officio iuvas,</p>
    <p>dum et pauperum opibus sublevas inediam</p>
    <p>et mortuorum abdis solo cadavera.</p>
    <p>(180) Tob. Et vos salute vicissim, amici, mutua</p>
    <p>impertior. Quid distulistis ingredi?</p>
    <p>Gnatus quibus sermonibus vos hactenus</p>
    <p>hic sub Dio remoratus est?</p>
    <p>Nab. Roga potius</p>
    <p>quid filium nos hactenus detinuimus,</p>
    <p>(185) dum sciscitamur anne clanculum audeas,</p>
    <p>vitam quod et rem familiarem adduxerat,</p>
    <p>piaculum, in discrimen, iterum admittere,</p>
    <p>iterum sepulchris atque humare cadavera.</p>
    <p>Tob. Ea scilicet vos cura reddit anxios.</p>
    <p>(190) Censetis id piaculum quod commodat</p>
    <p>summi Dei Patrisque clementissimi</p>
    <p>mihi perennem gratiam?</p>
    <p>Ach. Pie satis,</p>
    <p>verum periculose agis, quae inhibita sint.</p>
    <p>Tob. Quasi nequeat me ab improbis defendere</p>
    <p>(195) vindex meae toties salutis providus.</p>
    <p>Nab. Certum est, suos gravibus Deus saepe eripit,</p>
    <p>ut tute crebro expertus es, periculis,</p>
    <p>tamen haud cupit, discrimini ut se quispiam</p>
    <p>exponat, ultro, iussa dum regum irrita</p>
    <p>(200) reddit. Scis hinc quam gravia vix incommoda</p>
    <p>(dum propriis extorris actus sedibus</p>
    <p>distraheris ignotis vagus regionibus)</p>
    <p>evaseris rursusque condis mortuos?</p>
    <p>Tob. Non hic libet rrustra diu argutarier.</p>
    <p>(205) Mecum introite ut intus isthaec fusius</p>
    <p>sub prandio, si commodum videbitur,</p>
    <p>tractemus. En gnatus redit comitantibus</p>
    <p>hominibus haud parum, scio, famentibus,</p>
    <p>verbosa quorum ventribus contentio</p>
    <p>(210) parum inferat compendii. Praestat igitur</p>
    <p>modo ingredi atque accumbere. Sequimini.</p>
    <p>Ach. Ilicet.</p>
    <p><hi rend="bold">Chorus asclepiadaeus glyconico
    clausus</hi></p>
    <p>Profusis nimias quaerere sumptibus</p>
    <p>escae delitias quae ingluviem iuvent</p>
    <p>irritentque famem fercula, paginis</p>
    <p>(215) divinis prohibet Deus.</p>
    <p>Non si luce tamen mensa domum sacra</p>
    <p>exornet dapibus splendidioribus</p>
    <p>et caste studeas exhilararier</p>
    <p>culpam Numina iudicent.</p>
    <p>(2200) Namque Hebraea suos gens habuit dies,</p>
    <p>festis quos epulis non avide tamen</p>
    <p>sumendis daret ut fieret arctior</p>
    <p>istis officiis amor.</p>
    <p>Sed qui vis epulum quod celebras, Deo</p>
    <p>(225) acceptum, tua dum fert opulentia,</p>
    <p>caelestem studeas sub grege pauperum</p>
    <p>nonnunquam excipere hospitem.</p>
  </div>
  <div type="level2" xml:id="actus-ii.-scena-i.">
    <head>10. Actus II. Scena I.</head>
    <p>Tobias senior, Tobias iunior</p>
    <p>T.s. Cedo manum, mi nate, namque hirundinum</p>
    <p>ut ipse nosti, oculos oletum ita perdidit,</p>
    <p>(230) sine te duce ut pedes movere vix queam.</p>
    <p>T.i. Vel scipionem vel ducem totum tibi</p>
    <p>tuum parens me filium rogo vendica.</p>
    <p>Quid non suo debet parenti filius?</p>
    <p>T.s. Loqueris probe ac ut te decet.</p>
    <p>T.i. Sellamne vis,</p>
    <p>(235) quo defatigatus quiescas, proferam?</p>
    <p>T.s. Ne interroges: ita oppido sunt omnia</p>
    <p>lassata membra, iusta dum funebria</p>
    <p>genti Deo carae Israhelis praestiti.</p>
    <p>Tantisper hanc dum tuleris, hic figam pedes.</p>
    <p>(240) T.i. Quiesce iam.</p>
    <p>T.s. Strepitumne, fili, huc audio</p>
    <p>venientium? Sic sentio: solum tremit.</p>
    <p>T.i. Nec opinione falleris nec auribus:</p>
    <p>nos consobrini siquidem recta petunt.</p>
    <p>lubesne me, pater, ingredi an subsistere?</p>
    <p>(245) T.s. Mane, nihil credo iuventam quod tuam</p>
    <p>offendat, hic tractabitur, nihil et tua</p>
    <p>opera pater carere caecus filii</p>
    <p>potest.</p>
    <p>T.i. Morabor te ergo promptus ut iuvem</p>
    <p>in omnibus. Sed proximant, tacendum erit.</p>
  </div>
  <div type="level2" xml:id="actus-ii.-scena-ii.">
    <head>11. Actus II. Scena II.</head>
    <p>Achior, Tobias senior, Nabath, Tobias iunior</p>
    <p>(250) Ach. Schalom lecha, patrone sobolis Isaci!</p>
    <p>T.s. Vobis vicissim pacem, amici. comprecor</p>
    <p>atque incolumitatem mihi, heu, quam contigit</p>
    <p>maiorem.</p>
    <p>Nab. Ut est, amice, quidnam contigit?</p>
    <p>Quid alta ducis ingemens suspiria?</p>
    <p>(255) Quid et oculi tibi seniles lippiunt?</p>
    <p>T.s. Me coecitatis opprimit subitariae</p>
    <p>inaestimandum, consobrini, incommodum,</p>
    <p>solem quod almum prohibet intuerier.</p>
    <p>Ach. Pro pro dolor, cognate, verane praedicas?</p>
    <p>(260) Narra obsecro, quis casus huic te adduxerit</p>
    <p>nil commerentem flebili infortunio.</p>
    <p>T.s. Cum defatigatum parieti verticem</p>
    <p>forte ex sepultura applicarem, hirundinum,</p>
    <p>heu, calida desuper oculis mihi stercora</p>
    <p>(265) in aedibus †nidilficantium† incidunt.</p>
    <p>Somno refectum cum brevi corpusculum</p>
    <p>levo ad mihi consueta vitae munia,</p>
    <p>heu, tento frustra replicare palpebras,</p>
    <p>quia caecitatis me plaga subito obrutum</p>
    <p>(270) comperio. Spero adhuc tamen dementia</p>
    <p>me ea propediem liberandum Numinis.</p>
    <p>Nab. Mortalium miserrime, ecquid num sapis?</p>
    <p>Pergesne frustra Numini confidere?</p>
    <p>Quasi Deus nostri aut tui curam gerat,</p>
    <p>(275) quos obrutos tot attent laboribus</p>
    <p>doloribusque et cladibus, quos nec sua</p>
    <p>intaminata valet tueri integritas.</p>
    <p>Ecquid tibi iam profuit, tam in pauperes</p>
    <p>fuisse alendos obvium, tam in mortuis</p>
    <p>(280) terra obruendis, cum tuae discrimine</p>
    <p>vitae reique promptum et usque interritum?</p>
    <p>T.s. Non sic, amici, Abrahmidas loqui decet.</p>
    <p>Tametsi enim benignus hic nos arguit</p>
    <p>pater Deus, non filiorum catalogo</p>
    <p>(285) peculiarem vult tamen gentem erutam.</p>
    <p>Nec hic suos, ubi cuncta fluxa et inania,</p>
    <p>florere prosperis cupit successibus,</p>
    <p>gravissimis exercitos sed casibus</p>
    <p>patriam supernam immobili constantia</p>
    <p>(290) desiderare cupit, ubi his brevibus malis</p>
    <p>tandem expediti in sempiternum cum angelis</p>
    <p>sanctisque promissis bonis laetabimur.</p>
    <p>Hinc gratias ago supremo Numini</p>
    <p>quod puniat vivum, beet quo mortuum.</p>
    <p>(295) Nab. Piscator icte tam crebro, necdum sapis?</p>
    <p>Mente obstmata caece adhuc caecuties?</p>
    <p>Vale ut mereris caecior Thiresia et</p>
    <p>nil profuturae immorere confidentiae.</p>
    <p>T.s. Est hoc, amici, corapati doloribus?</p>
    <p>(300) Sic deseritis in asperis quem in prosperis</p>
    <p>tanquam Deum colere soletis casibus?</p>
    <p>Videbo quid solaminis sit in aedibus.</p>
    <p>T.i. Mane, pater, nam mater ex foro redit</p>
    <p>hoedum renitentemque ducit cornibus.</p>
  </div>
  <div type="level2" xml:id="actus-ii.-scena-iii.">
    <head>12. Actus II. Scena III.</head>
    <p>Anna, Tobias senior</p>
    <p>(305) An. Quid hic socors foris, marite, desides?</p>
    <p>Ingredere, age, coquam tibi tenelluli</p>
    <p>haedi caprarum delicatum obsonium.</p>
    <p>T.s. Haedi, inquis? Huius audio vocem quidem</p>
    <p>balantis at cuius fuerit, id nescio.</p>
    <p>(310) Videte ne fortasse furtivus siet.</p>
    <p>Dominis eundem restituite protinus.</p>
    <p>Nobis enim ex furto comedere aut sumere</p>
    <p>minime licet.</p>
    <p>An. Delire, quid tu somnias?</p>
    <p>Ego tibi sublata furtim coxero?</p>
    <p>(315) Nunc sole clarius liquet quam vana spes</p>
    <p>in rebus asperis subinde animum tibi</p>
    <p>erexerit. Nunc video quam nullus tibi</p>
    <p>sit fructus eleemosynarum residuus.</p>
    <p>Ego manibus telaque sumptum quaerito</p>
    <p>(320) totumque tibi dimensum abundans erogo</p>
    <p>vitam seni diutius quo prorogem,</p>
    <p>et tu mini furtum imputes, silicernium?</p>
    <p>Vale, ut mereris, suspicator improbe!</p>
  </div>
  <div type="level2" xml:id="actus-ii.-scena-iiii.">
    <head>13. Actus II. Scena IIII.</head>
    <p>Tobias senior, Tobias iunior</p>
    <p>T.s. Domine Deus, quot me premunt angustiae!</p>
    <p>(325) Iustum tamen te et misericordem iudicem</p>
    <p>graviora commeritus fateri debeo.</p>
    <p>Nostra attamen, pater misericors, crimina</p>
    <p>quae vel ego vel nostri patres commiserint</p>
    <p>oblivione praeteri spontanea.</p>
    <p>(330) Tua, fateor, irrita pacta crebro fecimus</p>
    <p>sanctique iura foederis negleximus.</p>
    <p>Hinc hostibus, iustissime arbiter, tuam</p>
    <p>gentem dedisti publicum ceu totius</p>
    <p>orbisque spolium fabulamque ludicram.</p>
    <p>(335) Haec omnia et graviora commeriti quidem</p>
    <p>variis sumus, pater supreme, piaculis.</p>
    <p>Sed nunc rogo, plasmator ardue generis</p>
    <p>mortalium, erga me voluntatem tuam</p>
    <p>modo perfice atque in pace spiritum meum</p>
    <p>(340) face recipi: satiust mori quam vivere.</p>
    <p>Has, nate mi, Deus preces puto audiit.</p>
    <p>Me intus proinde duc, ubi tibi traduam</p>
    <p>suprema mandata atque modicae syngraphum</p>
    <p>matri et tibi, quae erit reliqua, pecuniae.</p>
    <p>(345) T.i. Fide pater, haud nos deseret Deus orphanos.</p>
    <p>Pape quis hic? Sed est necesse sequi patrem.</p>
  </div>
  <div type="level2" xml:id="actus-ii.-scena-v.">
    <head>14. Actus II. Scena V.</head>
    <p>Raphael archangelus</p>
    <p>Magni tonantis huc minister aliger</p>
    <p>coelo relicto ad Tobiae mittor lares</p>
    <p>ut plurimis exercitatam incommodis</p>
    <p>(350) bene merito suffulciam solamine</p>
    <p>viri probati in omnibus constantiam,</p>
    <p>dum filium ducam ac reducam sospitem</p>
    <p>periculis praesentibus crebro erutum</p>
    <p>auctumque commodis, opibus et coniuge.</p>
    <p>(355) Saepe quidem Deus suos patitur malis</p>
    <p>hinc inde graviter ingruentibus premi</p>
    <p>nec id tamen facit, suos quod oderit,</p>
    <p>tentationis sed camino ut agnita</p>
    <p>auro probato purius rutilet fides.</p>
    <p>(360) Proinde ter quater beati et amplius,</p>
    <p>sub tristium quorum haud labascit pondere</p>
    <p>rerum animus, at pleni fiducia in Deum</p>
    <p>laetam manent rerum vicissitudinem.</p>
    <p>Id plurimis oppressa Sara doloribus</p>
    <p>(365) probi pudica Raguelis filia</p>
    <p>suspiriisque lacrymisque et questibus</p>
    <p>secreta replens aedium penetralia</p>
    <p>mox didicerit quando quod abdita in intimum</p>
    <p>conclave fusis obsecravit lacrymis,</p>
    <p>(370) a propitio tandem Deo impetraverit</p>
    <p>omnique libera improperio duxerit</p>
    <p>boni bonum Θωβηθ parentis filium.</p>
    <p>Longanimus en cum filio vir prodit huc,</p>
    <p>erecta cuius mens futura ad gaudia</p>
    <p>(375) ex mille mundi incommodis transferrier</p>
    <p>in patriam gestit beatam caelitum,</p>
    <p>multis prius sed cladibus probabitur,</p>
    <p>examinata melius ut patientia</p>
    <p>ferat trophaei opimiora praemia.</p>
    <p>(380) Altissimo Deo huius ego modo obtuli</p>
    <p>orationem et lacrymas quem cum suo</p>
    <p>gnato videtis proximum, me comite qui</p>
    <p>mox longiori sese itineri accinxerit.</p>
  </div>
  <div type="level2" xml:id="actus-ii.-scena-vi">
    <head>15. Actus II. Scena VI</head>
    <p>Tobias senior, Tobias Junior, Raphael archangelus, Anna</p>
    <p>T.s. Mandata si omnia quae dedi observaveris,</p>
    <p>(385) tutus Deoque carus aetatem exiges.</p>
    <p>T.i. Mandata, pater, haud ambige observavero,</p>
    <p>sed nescio solutionem qui impetrem.</p>
    <p>T.s. Hem cape quod ad manum habeo tibi chirographum:</p>
    <p>illud simul porrexeris, totum lubens,</p>
    <p>(390) quod debiti est, tibi solverit. Nunc ocyus</p>
    <p>perquire de comite tui fido itineris,</p>
    <p>ut me superstite adhuc id argenti impetres.</p>
    <p>Vade, opperiar, huc dum redibis.</p>
    <p>T.i. Id obsecro.</p>
    <p>Pape, quis hic tam splendido vultu est homo,</p>
    <p>(395) quid et profectioni habitus accinctus est?</p>
    <p>Compello eum quantumlibet venerabilem.</p>
    <p>Salus tibi, bone iuvenis. Die obsecro</p>
    <p>cuiatem habemus?</p>
    <p>Raph. Filiis ex Israhel</p>
    <p>his inquilinum sedibus coram vides.</p>
    <p>(400) T.i. Viamne nosti in Mediam qua tenditur?</p>
    <p>Raph. Novi optime, perambulavi namque eam</p>
    <p>frequentius. Rages in oppido saepissime</p>
    <p>Gabelus ipse me recepit hospitem.</p>
    <p>Quin ad ipsum iter praecinctus ecce destino.</p>
    <p>(405) T.i. Aisne tu? Oro paululum morare me,</p>
    <p>haec ipsa patri nuntiem donec meo.</p>
    <p>Prae foribus en stat ipsus. Hem pater!</p>
    <p>T.s. Quid est?</p>
    <p>Quid concitus nec ut arbitror negotio</p>
    <p>tuo peracto, gnate mi, reverteris?</p>
    <p>(410) T.i. Probe peracta res, mihi namque obtigit</p>
    <p>viae peritus et angeli spectabilis</p>
    <p>facie adolescens et Gabelo cognitus.</p>
    <p>T.s. Miranda narras. Illico hunc sistas meae</p>
    <p>praesentiae, profectioni accingitor</p>
    <p>(415) tum, age, propere.</p>
    <p>T.i. Facesso utrumque, quod iubes.</p>
    <p>Ingredere, benedicte ab Elohim, parens</p>
    <p>gestit meus tibi colloqui.</p>
    <p>Raph. Bone vir, tibi</p>
    <p>sit gaudium precor.</p>
    <p>T.s. Quid obsecro mihi</p>
    <p>sit gaudii caeco, cui lumen poli</p>
    <p>(420) gratum obtueri non licet?</p>
    <p>Raph. Forti es animo,</p>
    <p>te propediem ἀρχίατρος; Deus curaverit.</p>
    <p>T.s. Poterisne filium meum perducere</p>
    <p>in civitatem Mediae ubi Gabelus est?</p>
    <p>Feres reversus, quod merebere, praemium.</p>
    <p>(425) Raph. Ducam tibi gnatum ac reducam sospitem.</p>
    <p>T.s. Dic oriundus obsecro sis qua tribu?</p>
    <p>Raph. Quid oro mercenarii cupis genus</p>
    <p>cognoscere? Haud tamen relinquam nescium:</p>
    <p>magni Ananiae filius sum Azarias.</p>
    <p>(430) T.s. Magna profecto natus es propagine.</p>
    <p>Sed ne moleste, amice, id obtestor feras</p>
    <p>quod voluerim gentem tuam cognoscere.</p>
    <p>Raph. Minime equidem. Cum matre gnatus huc foras</p>
    <p>modo graditur. Suntne expedita ad iter tibi</p>
    <p>(435) omnia?</p>
    <p>T.i. Nihil quod amplius desiderem, est.</p>
    <p>Parata sic sunt omnia.</p>
    <p>Raph. Probe. Dic modo</p>
    <p>parentibus tuis vale.</p>
    <p>T.i. Vale, pater</p>
    <p>colende.</p>
    <p>T.s. Vale, mi nate. Deus in itinere</p>
    <p>sit oro vestro et angelus eius sit comes.</p>
    <p>(440) T.i. Mater, vale, suavissima hoc in oscuio.</p>
    <p>An. Hem, nate mi, sic me patremque deseris?</p>
    <p>Quid absque te nobis erit solatii?</p>
    <p>Fili, vale, novissimum vale, heu dolor!</p>
    <p>T.i. Quid nunc? Precor ne lacryma!</p>
    <p>Raph. Ne lacryma,</p>
    <p>(445) mulier, brevi gnatum reversum videris.</p>
    <p>An. Heu, quid, marite, scipionem familiae</p>
    <p>hunc filium mittis foras? Non tanti erat</p>
    <p>pro quo ipse abest, peculium. Nobis satis</p>
    <p>nostra haec tenuitas esse poterat: omnium</p>
    <p>(450) vel unus instar opum fuisset filius.</p>
    <p>T.s. Lamenta cessent. Haec mea est fiducia,</p>
    <p>disponat angelus Dei quod omnia</p>
    <p>quae ad ipsius profectionem pertinent.</p>
    <p>Salvum proinde brevi reversum videris.</p>
    <p>(455) Sile igitur atque a lacrymis his tempera.</p>
    <p>An. Heu non queo, natum quin absentem fleam, heu!</p>
  </div>
  <div type="level2" xml:id="actus-ii.-scena-vii.">
    <head>16. Actus II. Scena VII.</head>
    <p>Raphaet, Tobias iunior</p>
    <p>Raph. Mora perexigua loei quam plurimum</p>
    <p>peragravimus. Hem, socie, si placet, parum</p>
    <p>fessi hic quiescamus Tigrin prope fluvium.</p>
    <p>(460) T.i. Placet. Pedes multo obsitos ex itinere</p>
    <p>pulvere licebit abluere, sed hic canis</p>
    <p>putas iter totum valebit persequi?</p>
    <p>Raph. Valebit. Est huiusmodi haec sagacitas</p>
    <p>animalibus, possinl odore ut assequi</p>
    <p>(465) et repperire, amiserint si heros suos.</p>
    <p>T.i. Laetor. Praei viae inscio.</p>
    <p>Raph. Sequere.</p>
    <p>T.i. Sequor.</p>
    <p><hi rend="bold">Chorus sapphicus</hi></p>
    <p>Gaudii metas velut insolescens</p>
    <p>non sibi figit nimium secundis</p>
    <p>rebus humanum genus erigens ad</p>
    <p>(470) sidera cristas.</p>
    <p>Sic et adversis agitata fatis</p>
    <p>fert nimis clades hominum moleste</p>
    <p>mens ut infaustam cito quae sequetur,</p>
    <p>nescia sortis.</p>
    <p>(475) Sed Dei verus medium tenebit</p>
    <p>cultor adversis iter et secundis</p>
    <p>rebus et sortem a Domino capesset</p>
    <p>laetus utramque.</p>
    <p>Laetius vitam tamen in dolendis</p>
    <p>(480) casibus ducet, patriam manere</p>
    <p>caelitum tanquam iubeant relicto</p>
    <p>pulvere mundi.</p>
  </div>
  <div type="level2" xml:id="actus-iii.-scena-i.">
    <head>18. Actus III. Scena I.</head>
    <p>Tobias iunior, Raphael</p>
    <p>T.i. O quam gravi discrimini, fide socie,</p>
    <p>iuxta alveum tua me eruit prudentia!</p>
    <p>(485) Nisi enim balenae branchiam audaci manu</p>
    <p>mox apprehendissem tua fretus fide</p>
    <p>dubio procul vivum vorasset protinus.</p>
    <p>Raph. Deo tamen beneficii id acceptum feres:</p>
    <p>is est, suos periculis qui liberat.</p>
    <p>(490) T.i. Ita censeo, sed obsecro cui servient</p>
    <p>haec usui praeter salitas quae iubes,</p>
    <p>assasque carnes, piscis, asservarier?</p>
    <p>Quid corde agetur, felle quid, quid iecinore?</p>
    <p>Raph. Id audies? Particula cordis quamlibet</p>
    <p>(495) exigua vivis imposita carbonibus</p>
    <p>fumo a viris vel foeminis pellit suo</p>
    <p>cacodaemonas; caecutientes tum quoque</p>
    <p>albuginem fel eximens curat oculos.</p>
    <p>T.i. Ergo patris poterunt mederi incommodo.</p>
    <p>(500) O utinam faxit Deus! Sed hui, quis hic?</p>
    <p>Atat quis hic genius malus? Pro deficit</p>
    <p>horrorc animus. Heu timeo, timeo, ah occido!</p>
    <p>Raph. Recipe animum, nihil tibi mali inferet</p>
    <p>nec si in Deum fiduciam conieceris,</p>
    <p>(505) unum capitis adimere quiverit pilum.</p>
    <p>Ergo silentio Deique freti ope</p>
    <p>fortes subauscultemus ecquid dixerit.</p>
  </div>
  <div type="level2" xml:id="actus-iii.-scena-ii.">
    <head>19. Actus III. Scena II.</head>
    <p>Asmodaeus</p>
    <p>Ehodum impudici, oculos vagos huc vertite!</p>
    <p>Cessatis? Huc oculosne coniicitis vagos?</p>
    <p>(510) Videte, me spectate, me intuemini!</p>
    <p>Lepidusne sum? Bellusne sum? Dignusne sum</p>
    <p>complexibus tam suavibusque suaviis</p>
    <p>salaciumque foeminarum amoribus?</p>
    <p>Ecquid stupetis? Ecquid exhorrescitis?</p>
    <p>(515) Si comtulas has mulieres rogaverim:</p>
    <p><quote>Mihi pangere placet basium dulce, Veneres?</quote>,</p>
    <p>me manibus atque pedibus et mille crucibus</p>
    <p>a se repellent. Idem ego tamen ille sum,</p>
    <p>quem quilibet lubens suis cubilibus</p>
    <p>(520) admittit; idem ego ille sum qui in carne quam</p>
    <p>vitiaveram in primis parentibus, meos</p>
    <p>ignes reliqui quos crebro vel maximi</p>
    <p>sensere poenas post Deo dantes viri.</p>
    <p>Hos sensit humanum genus cataclysmate</p>
    <p>(525) uno priusquam mundus interiret, hos</p>
    <p>sensitque David quando adulter polluit</p>
    <p>homicidio sese innocentis Uriae,</p>
    <p>sensitque constuprator huius filius</p>
    <p>Thamar sororis Ammon, impius impio</p>
    <p>(530) a fratre parricidio cum est obrutus,</p>
    <p>sensitque frater illius rex Salomon,</p>
    <p>cunctos licet mortalium prudentia</p>
    <p>superasset, actus quando eo est insania</p>
    <p>ut ligneis vel saxeis se supplicem</p>
    <p>(535) colore fucatis diis prosterneret.</p>
    <p>Citare plures talium quid attinet?</p>
    <p>Ego ille sum cuius potestas est viris</p>
    <p>in renibus sed in umbilico foeminis.</p>
    <p>Numen meum modo Raguelis est domus</p>
    <p>(540) experta cuius filiae septem viros</p>
    <p>his strangulavi guttur unguibus innubae.</p>
    <p>Hui, caelicus quis fulgor hic? Pro Cerberum</p>
    <p>propellor hinc, est Raphael, vah Raphael,</p>
    <p>nimis mihi es incommodus, fugiendum erit!</p>
  </div>
  <div type="level2" xml:id="actus-iii.-scena-iii.">
    <head>20. Actus III. Scena III.</head>
    <p>Tobias iunior, Raphael</p>
    <p>(545) T.i. Genius recessit ater, exanimaverat</p>
    <p>horrore qui me propemodum. Et nunc oppidi</p>
    <p>Rages superba cernimus suburbia.</p>
    <p>Azaria frater, ubi fessi consulis</p>
    <p>ut hospitemur?</p>
    <p>Raph. Raguel propinquus hic</p>
    <p>(550) exul habitat tuae, Deum timens, tribus,</p>
    <p>cui Sara nomine filia unica est domi,</p>
    <p>debetur uxor quae suo tibi coniugi,</p>
    <p>cum dote (valet enim opibus ipse) amplissima.</p>
    <p>Age igitur, obtinere eam a parentibus</p>
    <p>(555) precibus stude: votis tuis non abnuent.</p>
    <p>T.i. Id auctor esses, frater? An non daemonem</p>
    <p>mox audiisti iactitantem quod viros</p>
    <p>septem incubos collum retorquens necuerit?</p>
    <p>Si me quoque ita suffocet idem spiritus,</p>
    <p>(560) luctu parentes nunquid enecabimus?</p>
    <p>Raph. Adverte, daemon praevalere quibus queat,</p>
    <p>edisseram: his qui nempe sunt libidinis</p>
    <p>oestro impudicae perciti atque ut expleant</p>
    <p>foedam voluptatem Deo excluso, fidem</p>
    <p>(565) solum capessunt coniugalem, tanquam equus</p>
    <p>mulusve quis quo intelligant, nulla ratio est,</p>
    <p>in hos Dei desaevit indignatio,</p>
    <p>si quando patitur subito eos interfici.</p>
    <p>Ast tu tuam cum duxeris, triduo integro</p>
    <p>(570) fac continens orationibus vaces</p>
    <p>cubiculi in penetralibus. Daemonium ea</p>
    <p>tum nocte piscis corde profligaveris.</p>
    <p>Deinde nox secunda te sacrae inseret,</p>
    <p>qua Patriarchae erant beati, copulae.</p>
    <p>(575) Concubitu at hanc benedictionem tertio</p>
    <p>valebis assequi ut beeris prolibus,</p>
    <p>ex coniuge incolumes Deus tibi quas dabit.</p>
    <p>Quos ubi dies transegeris, duces tibi</p>
    <p>Dei timore plenus uxorem magis</p>
    <p>(580) amore proiis quam vagae libidinis,</p>
    <p>in Abrahae ut benedictionem semine</p>
    <p>multis beatus assequare liberis.</p>
    <p>En exit opportunus ipse Raguel,</p>
    <p>exit quoque eius uxor Anna, uterque nos</p>
    <p>(585) ceu noscitaret aspicit: adeamus hos.</p>
  </div>
  <div type="level2" xml:id="actus-iii.-scena-iiii.">
    <head>21. Actus III. Scena IIII.</head>
    <p>Raguel, Anna R., Raphael, Tobias iunior, Sara</p>
    <p>Ragu. Quam consobrino iuvenis, uxor, is meo</p>
    <p>est similis!</p>
    <p>An. Est sane, marite, simillimus.</p>
    <p>Amabo, compella, diverti et huc sine.</p>
    <p>Ragu. Non opus erit, nam nos petunt ultronei.</p>
    <p>(590) Raph. Salus tibi cum coniuge atque filia,</p>
    <p>bone vir. Placetne hic hospitemur advenae?</p>
    <p>Ragu. Placet, sed unde habemus utrumque obsecro?</p>
    <p>Raph. Ex Nephtalim hunc tribu atque captum Ninives.</p>
    <p>Ragu. Nostine cedo Tobiam fratrem meum?</p>
    <p>(595) T.i. Quam familiariter!</p>
    <p>Ragu. Modo me beastis. Gaudeo.</p>
    <p>Est optimus sanctissimusque vir, unicum</p>
    <p>columen, suae et decus familiae, quem satis</p>
    <p>Deus probatum incommodis constantem habet</p>
    <p>aequi in secundis et sinistris asseclam.</p>
    <p>(600) Raph. Ut audio, virum optimum nosti optime.</p>
    <p>Est ipsus huius optimi iuvenis parens.</p>
    <p>Ragu. Credamne? Verane praedicas? Iam non queo,</p>
    <p>prae gaudio quin lacrymer laetusque quin</p>
    <p>exosculer boni parentis filium.</p>
    <p>(605) Huic laeta, coniunx, gratulare, hunc, filia,</p>
    <p>blande saluta. Ingredimini et quiescite,</p>
    <p>longa fatigati, precor, amici, via.</p>
    <p>Heus heus ades, Eleazare, heus Syre ocyus!</p>
    <p>An. Grati advenitis, non teneo prae gaudio</p>
    <p>(610) lacrymas.</p>
    <p>Sara Amici, grati adestis.</p>
    <p>An. Indica,</p>
    <p>marite, nunc servis quod effectum velis.</p>
  </div>
  <div type="level2" xml:id="actus-iii.-scena-v.">
    <head>22. Actus III. Scena V.</head>
    <p>Eleazarus, Syrus, Raguel, Tobias iu., Raphael, Sara</p>
    <p>El. Praesto modo est Eleazarus.</p>
    <p>Syr. Syrusque adest.</p>
    <p>Ragu. Tu, Eleazare, actutum arietem fac appares</p>
    <p>coquasque. Tu instrue, Syre, mensam et effice</p>
    <p>(615) ornatui nil deroges convivii.</p>
    <p>El. Operam dabo.</p>
    <p>Syr. Meumque munus exequar.</p>
    <p>T.i. Non sic inutili labore distrahi</p>
    <p>servos amabo praecipe. Haud quidquam prius</p>
    <p>certum est cibi potusque sumere quam meo</p>
    <p>(620) voto annuatis.</p>
    <p>Ragu. Ecquid id quaeso siet,</p>
    <p>in quo tuo non obsequamur ἐέλδορι?</p>
    <p>Tantum pete, facile et impetrabis quaelibet!</p>
    <p>T.i. Peto filiam tuam mihi dari coniugera.</p>
    <p>Ragu. Iam memoriam sat lugubris refricas rei!</p>
    <p>(625) O si ista tuta sint satis quae postulas,</p>
    <p>facillime scio quae poscis, impetres.</p>
    <p>Raph. Noli timere, Raguel, nam filia</p>
    <p>debetur huic Deum timenti coniugi.</p>
    <p>Hinc obtinere eam alius haud permissus est.</p>
    <p>(630) Ragu. Non ambigo, tandem preces Deus meas</p>
    <p>quin audiit, quin lacrymas intuitus et</p>
    <p>suspiria est. Cognationi hinc, arbitror,</p>
    <p>leges secundum patrias coniungier</p>
    <p>in matrimonium unicam gnatam petit.</p>
    <p>(635) Vade illico, mea filia, atque ex aedibus</p>
    <p>συνγραφέα Sopper voca, cito at redi!</p>
    <p>Sara Utrumque, mi parens, libenter fecero.</p>
  </div>
  <div type="level2" xml:id="actus-iil.-scena-vi.">
    <head>23. Actus IIl. Scena VI.</head>
    <p>Rague!, Anna R., Tobias iunior, Sara, Raphael, Sopper</p>
    <p>Ragu. Hoc illud est quod inauspicatis filiae</p>
    <p>in nuptiis iam saepe dixi, uxor, tibi:</p>
    <p>(640) illum thori vitaeque consuetudinis</p>
    <p>debere consortem esse quem rerum Deus</p>
    <p>mortalium moderator omnium optimus</p>
    <p>Sarae dicaret, siquidem bene dicitur</p>
    <p>connubia in caelo auspicatafieri.</p>
    <p>(645) An. iId repeto, vir, memori animo dixisse te</p>
    <p>saepissime. Hinc me capio vix prae gaudio</p>
    <p>quod filiae se huiusmodi tandem offerat.</p>
    <p>O si nihil in ipsa morae iam nunc siet!</p>
    <p>Ragu. Haud dubito prompta erit. Sed en cura scriba adest!</p>
    <p>(650) Cuius animi sit, perfacile cognovero.</p>
    <p>Te, filia, optimi parentis optimus</p>
    <p>gnatus requirit coniugem. Delibera</p>
    <p>quid hoc super negotio respondeas.</p>
    <p>Decet haud patrem invitam elocare filiam.</p>
    <p>(655) Sara Quod et patri et matri placet, mihi placet.</p>
    <p>Rag. Age, nunc adeste, nunc manus coniungite!</p>
    <p>T.i. Spondes mihi te fore fidelem coniugem?</p>
    <p>Sara Spondeo.</p>
    <p>T.i. Meique pudice amantem?</p>
    <p>Sara Spondeo.</p>
    <p>T.i. Et liberos recte educantem?</p>
    <p>Sara Spondeo.</p>
    <p>(660) T.i. Et ego tibi iuxta omnia haec respondeo.</p>
    <p>Ita me iuvet caeli Deus ter maximus!</p>
    <p>Sara Meque ita iuvet caeli Deus ter maximus!</p>
    <p>T.i. Cape mutuae fideique et amoris symbola.</p>
    <p>Rag. Deus Abraham, Deus Isaac, Deus Israhel</p>
    <p>(665) coniungat impleatque vos bonis suis.</p>
    <p>Tu, Sopper, huius in aedibus connubii</p>
    <p>conscribe legem.</p>
    <p>Sop. Faxo.</p>
    <p>Rag. Amici, ad sobrium</p>
    <p>ingredimini convivium. Cum coniuge</p>
    <p>praecedo, vos sequimini.</p>
    <p>Raph. Age, sequitor tua</p>
    <p>(670) cum uxore, Tobia.</p>
    <p>T.i. Sequere.</p>
    <p>Raph. Sequar illico.</p>
    <p>Sop. I prae.</p>
    <p>Raph. Haud decet.</p>
    <p>Sop. Sequere ergo praevium.</p>
    <p>Raph. Sequar.</p>
    <p>Adrepit Asmodaeus huc foedissimus</p>
    <p>ille genius: nil obtinebit attamen!</p>
  </div>
  <div type="level2" xml:id="actus-iii.-scena-vii.">
    <head>24. Actus III. Scena VII.</head>
    <p>Asmodaeus</p>
    <p>Per Cypridem, hic ignaviae loei nihil</p>
    <p>(675) nihilque censeo esse mihi socordiae.</p>
    <p>Si namque sponso Raphael sponsaeque det</p>
    <p>molesta amori iussa continentiae,</p>
    <p>res acla erit, sponsus measque evaserit</p>
    <p>quas incubi sensere vires perditi.</p>
    <p>(680) Sub his latebo absconditus cubilibus,</p>
    <p>libidinosis dum sepultos poculis</p>
    <p>ad praecocem nox excitans Cupidinem</p>
    <p>Dei, ut solet, faciat sui obliviscier.</p>
    <p>Opiparis ingurgitant sese arbitror</p>
    <p>(685) nunc ferculis. Coena peracta amoribus</p>
    <p>frenos relaxabunt in hoc cubiculo</p>
    <p>quod cautus intro clanculum, compendii</p>
    <p>si forte quid Stygiae paludi accesserit.</p>
    <p>Exit puella: ut soleo pedens digredi,</p>
    <p>(690) relinquam huic toetorem ab alvo pessimum.</p>
  </div>
  <div type="level2" xml:id="actus-iii.-scena-viii.">
    <head>25. Actus III. Scena VIII.</head>
    <p>Abra, Chorter</p>
    <p>Abra Phy quid (malum) foetoris hic prae foribus est?</p>
    <p>In aedibus parata nident fercula.</p>
    <p>Hic nescio quis foetor aerem inficit</p>
    <p>nec sat scio quid gaudium insolens Sarae</p>
    <p>(695) portendat ominis boni: num nuptias</p>
    <p>speret melius has auspicatas confore?</p>
    <p>Id arbitror. Misere me quae thalamum in hoc</p>
    <p>decenter aptarem novis cubiculo</p>
    <p>coniugibus. O si Hymenaeus haud funestus hic</p>
    <p>(700) sponso dies, ut ante erat aliis, siet,</p>
    <p>succedat atque luctui solatium</p>
    <p>sponsae pudicae et optimis parentibus!</p>
    <p>Atat quid hic fossurus exit sarculo?</p>
    <p>Amabo cedo, Chorter, an genius malus</p>
    <p>(705) turbavit intus nuptias, ut hac pala</p>
    <p>fossurus extincto foras sepulchnim eas?</p>
    <p>Chor. on, sed volunt, ut si, quod avertat Deus,</p>
    <p>et hunc diabolus strangulet sponsum, antequam</p>
    <p>aurora pellens sidera advehat diem,</p>
    <p>(710) tumulus cadaver praeparatus obruat.</p>
    <p>Abra Igitur nec has stabiles verentur nuptias?</p>
    <p><hi rend="bold">Chor. Aliorum eos exempla septem
    territant</hi></p>
    <p>Abra Sed hunc, tribu quod esset e ludaica,</p>
    <p>sperant necis periculo immunem fore?</p>
    <p><hi rend="bold">(715) Chor. Sperant quidem, sed
    horror extinctorum eos</hi></p>
    <p>hic neutiquam metu relinquit liberos.</p>
    <p>O Panicus sit terror utinam!</p>
    <p>Abra O si siet!</p>
    <p>Succedat o si sors secunda luctui</p>
    <p>castaeque sponsae et optimis parentibus!</p>
    <p>(720) Crepunt fores: abeundum erit, socordiae</p>
    <p>ne forte quis nos arguat.</p>
    <p><hi rend="bold">Chor. Recte mones.</hi></p>
  </div>
  <div type="level2" xml:id="actus-iii.-scena-ix.">
    <head>29. Actus III. Scena IX.</head>
    <p>Tobias Junior, Sara</p>
    <p>T.i. Exempta nunc, decus meum, Sara, est fames</p>
    <p>convivio somnumque noctis exigit</p>
    <p>conticinium. Cubitumne eamus consulis?</p>
    <p>(725) Sara Mi vir, placet. Concubia noctis ita expetunt:</p>
    <p>in hoc thalamus instratus est cubiculo.</p>
    <p>T.i. Bene est. Eo te, Sara, iam nunc subsequar.</p>
    <p>Ingredere si placet prior.</p>
    <p>Sara Facio lubens.</p>
    <p>T.i. Quod his facio prunis, inest mysterium.</p>
    <p>(730) Fumi excitatum sat modo est, nunc introeo.</p>
    <p>Videor videre hinc avolantem daemonem.</p>
  </div>
  <div type="level2" xml:id="actus-iii.-scena-x.">
    <head>30. Actus III. Scena X.</head>
    <p>Asmodaeus, Raphael</p>
    <p>Asm. Propellor hinc, propellor hinc, ah enecor!</p>
    <p>Per Cerberum non perfero suffitibus</p>
    <p>hunc excitatum odorem. Atat quis hic? Perii,</p>
    <p>(735) perii miser, me Raphael nimis male,</p>
    <p>metuo, accipiet.</p>
    <p>Raph. Heus bellua impurissima</p>
    <p>thorique turbator maritalis, tuae</p>
    <p>tandem dabis crudelitatis hic mihi</p>
    <p>poenas!</p>
    <p>Asm. Quid obfui?</p>
    <p>Raph. Quid inquis obfui?</p>
    <p>(740) Quid hic tibi negotii est? His vinculis</p>
    <p>docebo te male machinari coniugi</p>
    <p>casto dolos.</p>
    <p>Asm. Ah Raphael, hei Raphael,</p>
    <p>me strangulas, me strangulas, me strangulas!</p>
    <p>Raph. In solitudinem extimam Aegypti abstraham</p>
    <p>(745) hinc te ligatum, incommodus posthac sies</p>
    <p>ut nemini mortalium.</p>
    <p>Asm. Ut heu sum miser!</p>
  </div>
  <div type="level2" xml:id="actus-iii.-scena-xi.">
    <head>31. Actus III. Scena XI.</head>
    <p>Haec apertis scenis in Sarae conclavis aguntur penetralibus</p>
    <p>Tobias iunior, Sara</p>
    <p>T.i. Exurge, Sara, deprecemur ut Elohim</p>
    <p>et hoc die atque crastino et perendino,</p>
    <p>nam posteri gentis sumus sanctissimae</p>
    <p>(750) et nos coniungi ut atheos non convenit.</p>
    <p>Sara Placet, marite, deprecemur Numina.</p>
    <p>T.i. Domine, Deus nostrum patrum, te laudibus</p>
    <p>caelunx solum, salum atque flumina efferant,</p>
    <p>quidquid creatum et orbis a te continet.</p>
    <p>(755) Tu condidisti terrae Adamum e pulvere</p>
    <p>Haevamque ei dedisti in adiutorium.</p>
    <p>Et nunc, Domine, tu scis quia haud luxuriae</p>
    <p>caussa meam accipio sororem coniugem,</p>
    <p>dilectione sed sacrae propaginis,</p>
    <p>(760) per quam tui decus canatur nominis</p>
    <p>a posteris in saeculorum saecula.</p>
    <p>Amen. Domine, miserere nostri, Domine Deus,</p>
    <p>miserere nostri ut consenescamus simul</p>
    <p>sanique vitae transigamus tempora.</p>
    <p>Deinde conopaeo cubiculum Sarae a spectantium obtutu veletur.</p>
    <p><hi rend="bold">Chorus dimeter</hi></p>
    <p>(765) Laudanda matrimonii</p>
    <p>lex coniugalis quam crebro</p>
    <p>rerum supremus arbiter</p>
    <p>ritu probatam condidit.</p>
    <p>Creator arduus simul</p>
    <p>(770) plasmaret Adam ex pulvere</p>
    <p>telluris, inquit: haud decet</p>
    <p>solum relinquamus hominem.</p>
    <p>Hinc dormientis abstulit</p>
    <p>ex latere costam, foeminae</p>
    <p>(775) eique formam conferens</p>
    <p>dedit Adae in adiutorium.</p>
    <p>Ergo homo relinquet et patrem</p>
    <p>matremque et uxori suae</p>
    <p>adhaeserit, quia una erunt</p>
    <p>(780) in carne bini coniuges.</p>
    <p>Honore primi nuptias</p>
    <p>dignatus est miraculi</p>
    <p>Christus, Lyaei cum dedit</p>
    <p>undas saporem reddere.</p>
    <p>(785) Legem auferas connubii</p>
    <p>ex orbe, quid reliqueris</p>
    <p>praeter chaos foedissimum</p>
    <p>confusionis sexuum?</p>
    <p>Non bruta sic lasciviant</p>
    <p>(790) amore foedo, humana gens</p>
    <p>ut turpiter sublata ea</p>
    <p>caelum solo permisceat.</p>
    <p>Ergo sacra matrimonii</p>
    <p>reverenter aggredi decet,</p>
    <p>(795) quae bestiis magis quadrat,</p>
    <p>mota procul libidine.</p>
  </div>
  <div type="level2" xml:id="actus-iv.-scena-i.">
    <head>33. Actus IV. Scena I.</head>
    <p>Raguel, Anna</p>
    <p>Rag. Nocturna Memnonis parens en sidera</p>
    <p>fugavit, uxor, lucis et praenuntia</p>
    <p>canens avis reparata somno corpora</p>
    <p>(800) hominum labores ad diurnos excitat.</p>
    <p>Tamen intimis cura aestuans praecordiis</p>
    <p>somnum vel ictu oculi oculis haud credidit.</p>
    <p>Formido adeo generi necis me terruit.</p>
    <p>An. Idem ipse me turbavit anxiam metus,</p>
    <p>(805) hac nocte somnum ocuiis ut nis non viderim.</p>
    <p>Rag. Mittantur ergo ex vernulis qui visum eant</p>
    <p>ecquid salutis Tobiae sit relliquum:</p>
    <p>si sanus est, in quo sumus, metum eximant</p>
    <p>animumque gaudio expleant; sin occidit,</p>
    <p>(810) intus cadaver fossa adobrui statim</p>
    <p>mandemus.</p>
    <p>An. Optime mones. Heus Abra, ades!</p>
  </div>
  <div type="level2" xml:id="actus-iv.-scena-ii.">
    <head>34. Actus IV. Scena II.</head>
    <p>Abra, Anna, Raguel, Chorter</p>
    <p>Abr. Praesto sum, mea domina, quid exequi iubes?</p>
    <p>An. Abi atque vise ut coniuges se habent novi,</p>
    <p>num quid raarito genius intulit malus</p>
    <p>(815) incommodi.</p>
    <p>Abr. Viso,</p>
    <p>An. Atceleriter!</p>
    <p>Abr. Hem volo!</p>
    <p>An. Modo spectat in conclave. Laeta o si adferat!</p>
    <p>Repente redit, haud dubito quin modo nuntiet</p>
    <p>sat fausta. Scire gestio quid adferat,</p>
    <p>Abr. Sunt cuncta salva. Εὐαγγελίζω gaudii</p>
    <p>(820) occasionem uberrimi. Uterque agit</p>
    <p>incolumis alte dormiens.</p>
    <p>An. Reddis aninium!</p>
    <p>Nunc ilico ad nos cum rutro Chorter egredi</p>
    <p>manda.</p>
    <p>Abr. Facesso. Nunquid ahud praecipis?</p>
    <p>An. Nihil nisi quoque te cum eodem regredi.</p>
    <p>Abr. Hem!</p>
    <p>(825) Rag. Benedicimus, Iehova, te, Dominum Israhel,</p>
    <p>quia neutiquam quod metueramus contigit,</p>
    <p>nostri at mali tuaeque misericordiae</p>
    <p>memor duos tandem unicos miseratus es.</p>
    <p>Fac plenius tibi, Deus, benedicere</p>
    <p>(830) ambosque nomine sanitatis hostiam</p>
    <p>litare ut omnis gentium universitas</p>
    <p>tui celebret numinis potentiam!</p>
    <p>An. Amen. Deus benedictus esto in saecula.</p>
    <p>Cum sarculo ecce adest, marite, fossor: huic</p>
    <p>(835) quod effici vis, praecipe.</p>
    <p>Rag. I, curricula age</p>
    <p>ut oppleas terra sepulchrum, in aedium</p>
    <p>quod fieri male metuens penetralibus</p>
    <p>mandaveram.</p>
    <p><hi rend="bold">Chor. Curabitur. Nunquid
    aliud,</hi></p>
    <p>here, est quod effectum dari velis?</p>
    <p>Rag. Volo.</p>
    <p>(840) Mactentur e vestigio boves duo</p>
    <p>et quattuor arietes in epulas nuptiis.</p>
    <p><hi rend="bold">Chor. Fiet.</hi></p>
    <p>An. Tuis itidem, Abra, satage in aedibus</p>
    <p>cum vernulis ut cuncta niteant munditer.</p>
    <p>Abr. Hac te levamus, domina, cura. Adnitimur.</p>
    <p>(845) Rag. En sanus exit cum sua cubiculo</p>
    <p>Tobaeus, uxor, coniuge. Erit utrique iam</p>
    <p>congratulandum, evaserit periculum</p>
    <p>quod mortis huic, quod libera sit improperio</p>
    <p>illi.</p>
    <p>An. Probe mones, marite, sic decet.</p>
  </div>
  <div type="level2" xml:id="actus-iv.-scena-iii.">
    <head>37. Actus IV. Scena III.</head>
    <p>Raguel, Tobias iimior, Sara</p>
    <p>(850) Rag. Deus tuam felicitatem exaugeat,</p>
    <p>Tobaee, longam post calamitatem unicum</p>
    <p>nostraeque filiae atque familiae decus</p>
    <p>solatiumque.</p>
    <p>T.i. Gratias age Numinis</p>
    <p>benignitati quod superstitem vides</p>
    <p>(855) generum, pater.</p>
    <p>Rag. Huic quidquid est, adscribitur</p>
    <p>beneficii. Proinde tu, mea filia,</p>
    <p>nunquam sinas animo tibi ingrato excidat:</p>
    <p>dum vita fert, encomiis effer Deum.</p>
    <p>Sara Nil dubita, agemus gratias, dum spiritus</p>
    <p>(860) corpus caducum rexerit.</p>
    <p>T.i. Agemus gratias.</p>
    <p>Rag. Ingredimini vos, uxor atque filia:</p>
    <p>rerum satagite, ad nuptias quae pertinent.</p>
    <p>Cum genera ego vos nil moratus subsequar.</p>
    <p>Adiuro te per Elohim ut mihi spondeas</p>
    <p>(865) te hic septimanas commoraturum duas,</p>
    <p>Sara antequam parapherna secum ad patrium</p>
    <p>tibi solum a parente benedicta auferet.</p>
    <p>T.i. Quin hic tuus iussis libenter obsequar,</p>
    <p>mi Raguel, quem iure matrimonii</p>
    <p>(870) patris loco posthac habebo? Sed metust</p>
    <p>diutinam haud ferat parens absentiam</p>
    <p>uterque anhelans et flagrans reditus mei</p>
    <p>sic differenda longius cupidine.</p>
    <p>Petitioni tamen huic obtempero.</p>
    <p>(875) Fide ergo tibi polliceor huius dexterae</p>
    <p>iuroque quod duabus hic permansero</p>
    <p>hebdomadibus.</p>
    <p>Rag. Ratum habeo. Iam nunc intro abi.</p>
    <p>T.i. Azariam comitem video cui paucula</p>
    <p>prius mihi mandanda sunt. Tum subsequar.</p>
    <p>(880) Rag. Placet. Deinde duc eundem intro.</p>
    <p>T.i. Scio.</p>
  </div>
  <div type="level2" xml:id="actus-iv.-scena-iiii.">
    <head>38. Actus IV. Scena IIII.</head>
    <p>Tobias iunior, Raphael archangelus</p>
    <p>T.i. O post Iehova, Azaria, meae unicum</p>
    <p>vitae ac salutis columen et sacra anchora,</p>
    <p>quid pro benemeritis tibi rependero,</p>
    <p>non invenio: me, quantus ipse sum, licet</p>
    <p>(885) tibi mancipem, nihil tuae respondeam</p>
    <p>prudentiae. Sed ecce rursus sarcinam</p>
    <p>humeris novam paro tuis imponere.</p>
    <p>Raph. Tentabo, frater, quidquid exequi voles.</p>
    <p>Dei interim fretus ope, cuius quidquid est,</p>
    <p>(890) gestum quod est, beneficium est.</p>
    <p>T.i. Dei igitur</p>
    <p>fretus ope, Rages civitatem Mediae,</p>
    <p>ut hoc Gabelo porrigas chirographum</p>
    <p>nobisque debitum auferas ut aes, pete,</p>
    <p>rogesque pariter ut veniat ad nuptias.</p>
    <p>(895) Scis namque quod parens meus numeret dies</p>
    <p>ferens acerbe quod reverti differam.</p>
    <p>Vidisti adhaec, obstrinxerit quod Raguel</p>
    <p>promissioni me sacrae quam infringere</p>
    <p>fuerit nefas.</p>
    <p>Raph. Quae praecipis, curavero</p>
    <p>(900) non segniter, ne quid morae in reditu siet.</p>
    <p>T.i. Gaudeo. Mane me. Ragueli ut indicem,</p>
    <p>coniungat aliquot itineris tibi comités.</p>
    <p>Raph. Non est opus. Sed quando vis, opperiar hic.</p>
  </div>
  <div type="level2" xml:id="actus-iv.-scena-v.">
    <head>39. Actus IV. Scena V.</head>
    <p>Raphael solus</p>
    <p>Beatus ille qui nec asperis suae</p>
    <p>(905) nec prosperis ab innocentiae statu</p>
    <p>rebus movetur! Hunc Deus paucis malis</p>
    <p>satis probatum plurimis dotat bonis</p>
    <p>si non brevi vita caduci corporis,</p>
    <p>in patria certe beata caelitum.</p>
    <p>(910) Nec praemio virtus suo interim hic caret,</p>
    <p>pios ubi subinde patitur successibus</p>
    <p>florere laetis, non ut bis lasciviant</p>
    <p>et in Deum cristas procaces erigant,</p>
    <p>sed in ipsius praeconium atque gratiam</p>
    <p>(915) prudenter utantur, velut Tobaeus hic</p>
    <p>exemplo haberier potest, qui in turbidis</p>
    <p>sortis reflantis casibus ne culmulum</p>
    <p>latum recessit tramite innocentiae.</p>
    <p>Hinc omnibus rursus bonis beabitur.</p>
    <p>(920) Sed Ragueli adiunctus huc prodit foras;</p>
    <p>vernaculos quoque video mihi comites.</p>
  </div>
  <div type="level2" xml:id="actus-iv.-scena-vi.">
    <head>40. Actus IV. Scena VI.</head>
    <p>Raguel, Chera, Arsan, Doeg, Raphaet, Tobias iunior, Meheman,
    Sodar</p>
    <p>Rag. Quid, Chera, tu foras ruis? Num in aedibus</p>
    <p>nihil quod exequaris est?</p>
    <p>Che. Est affatim.</p>
    <p>Verum Eleazarum et Syrum egressos moror.</p>
    <p>(925) Rag. Heus, quid moraris, Arsan? Huius sarcinae</p>
    <p>curam geras. In ea viae apparatus est</p>
    <p>amictus.</p>
    <p>Ars. Here, faxo.</p>
    <p>Rag. Deinde tu, Doeg,</p>
    <p>plenum canistrum istud quod est obsoniis,</p>
    <p>venabulo suspende et hanc lagenulam.</p>
    <p>(930) Doeg Suspendo.</p>
    <p>T.i. Recte.</p>
    <p>Rag. Vos, Meheman et Sodar,</p>
    <p>utrimque latus huius viri sic claudite,</p>
    <p>ut ab hostium diro impetu tueamini.</p>
    <p>Meh. Claudemus et tuebimur.</p>
    <p>Sod. Tuebimur.</p>
    <p>Raph. Non his opust molestiis nec sumtibus,</p>
    <p>(935) nec quidquam, amici, in itinere est periculi,</p>
    <p>comitatu ut hoc indiguero, verum cum ita</p>
    <p>humanitati candidae visum siet,</p>
    <p>lubens itineris adhibeo mihi socios.</p>
    <p>Iam nunc vale, cum Raguele Tobia.</p>
    <p>(940) Uterque spero brevi Gabelum viderit.</p>
    <p>T.i. Faxit Deus, vale interim.</p>
    <p>Rag. Vale, Deus</p>
    <p>iter secundans arceat pericula.</p>
    <p>T.i. Patrone, quam fidelem in omnibus hominem hunc</p>
    <p>probaverim, sermone nunquam ullo assequar!</p>
    <p>(945) A devorare promto pisce me eruit</p>
    <p>suasitque cames eius in viaticum</p>
    <p>iecurque sumere ad fugandum daemona.</p>
    <p>Hinc nocte vixi ab omnibus liber malis,</p>
    <p>quin primus ipse ut ducerem, suasit, Saram.</p>
    <p>(950) Quam promtus auxiliator est, quam dextere</p>
    <p>mihique consulat audies.</p>
    <p>Rag. Id gestio,</p>
    <p>tum quoque qui eum nanciscier tibi quiveris</p>
    <p>cognoscere. At cedamus Austro.</p>
    <p>T.i. I prae, sequar.</p>
    <p>Che. Heu quid moratur improbos? Quid detinet?</p>
    <p>(955) Opperiar ipsos attamen, dum venerint.</p>
    <p>Meh. Azaria, die obsecro qua natus est</p>
    <p>Sarae maritus hic novus propagine,</p>
    <p>connubium ei quod faustius successerit?</p>
    <p>Raph. Parentibus prognatus est iustissimis,</p>
    <p>(960) ex Ninives captivitate plurimis</p>
    <p>Deus probavit quos malis.</p>
    <p>Sod. Narra obsecro!</p>
    <p>Raph. Accipite paucis paucula haec. Quodam die</p>
    <p>eum defatigatus pater cadaveribus</p>
    <p>terra recondendis piorum Abrahmidum,</p>
    <p>(965) saevi licet vetarent saepe principes</p>
    <p>(gens namque servit servitutem asperrimam),</p>
    <p>labore somno membra fessa accommodat,</p>
    <p>hirundinum interim †nidilficantium†</p>
    <p>in aedibus replentur oculi stercorei</p>
    <p>(970) caecantur.</p>
    <p>Meh. Heu nunquid Deum blasphemiis</p>
    <p>commotus incessit?</p>
    <p>Raph. Deum blasphemiis</p>
    <p>incessat? Est alius. Audite caetera.</p>
    <p>Veniunt amici.</p>
    <p>Sod. Ab his feret solatium!</p>
    <p>Raph. Nihil minus, sed iurgiis, opprobriis</p>
    <p>(975) saevisque scommatis laborem exaggerant.</p>
    <p>En inquiunt qui sanctitate caeteros</p>
    <p>praeivit, ista fert suae innocentiae</p>
    <p>modo praemia.</p>
    <p>Meh. Hoc qui ferre patienter potest?</p>
    <p>Num laesa tandem fit furor patientia?</p>
    <p>(980) Raph. Mens obstinatur in malis sic omnibus</p>
    <p>bene perferendis, ut Dei fiducia</p>
    <p>plenus maneret hanc vicissitudinem</p>
    <p>rerum secundarum, offerent quas nuptiae</p>
    <p>quae cuncta reddent bona viro cum foenore.</p>
    <p>(985) Sod. O iusta magnae praemia patientiae!</p>
    <p>Sed nunquid etiam visus ei reddendus est?</p>
    <p>Raph. Reddendus est, sed qui audietis postea.</p>
    <p>Hic exigit res fabulas praecidere.</p>
    <p>Meh. Hora brevi multum viae superavimus.</p>
    <p>(990) Sermone itineris allevasti taedium.</p>
    <p>Raph. Rages subintrantes Gabeli venimus</p>
    <p>ad ostium. Pulso. Recludite heus fores!</p>
  </div>
  <div type="level2" xml:id="actus-iv.-scena-vii.">
    <head>41. Actus IV. Scena VII.</head>
    <p>Soer, Raphael, Gabelus, Chera</p>
    <p>Soer Quis pultat hic?</p>
    <p>Raph. Amicus. An non intus est</p>
    <p>Gabelus?</p>
    <p>Soer Est hic. Here, sunt qui te expetunt</p>
    <p>(995) conventum.</p>
    <p>Gab. Ubi? O salvus sies, Azaria</p>
    <p>istis tuis cum comitibus! Diu fuit</p>
    <p>quod ultimo te viderim. Dic, Tobias</p>
    <p>vivitne adhuc? Valetne adhuc?</p>
    <p>Raph. Adhuc valet.</p>
    <p>Me misit eius filius, qui debitam</p>
    <p>(1000) a te, modo integrum est, pecuniam impetrem.</p>
    <p>En tibi tuum chirographum.</p>
    <p>Gab. Laetus video</p>
    <p>noscoque quod tradis mihi, chirographum</p>
    <p>animusque promptus solvere mihi iam fuit</p>
    <p>annis aliquot, at crederem cui, non fuit.</p>
    <p>(1005) Nunc gaudeo quod te fidelis offeras.</p>
    <p>Sed filius cur quaeso potius quam parens</p>
    <p>commisit hoc tibi serium negotium?</p>
    <p>Raph. Pater suo mandarat illud filio</p>
    <p>meque comitem qui ducerem itineris inscium</p>
    <p>(1010) adiunxerat. Cum Raguelis nuptiae</p>
    <p>sed filia iam detinent ibi filium.</p>
    <p>Commodius hinc mihi credidit negotium.</p>
    <p>Quod et hos suos mecum ministros Raguel</p>
    <p>misit, precatur, ut venire ad nuptias</p>
    <p>(1015) non abnuas.</p>
    <p>Gab. Quid? Itane vera praedicas?</p>
    <p>Daturne Θωβηθ Raguelis filiae?</p>
    <p>O iusta iustorum parentum copula!</p>
    <p>O quam Dei summi opera ineffabilia sunt!</p>
    <p>Quin annuam ad tales venire nuptias?</p>
    <p>(1020) Mecum introite, paululum ut recreemini</p>
    <p>fessi via. Tibi ad integrum teruncium</p>
    <p>aes creditum numerabo et itineri simul</p>
    <p>accingar, Intro sequimini.</p>
    <p>Raph. Te sequimur, hem!</p>
    <p>Che. Necdum hosce video flagriones pessimos.</p>
    <p>(1025) Quid, an putant me praestiturum singula?</p>
    <p>Emancipatus temere servitute sim</p>
    <p>si perferam. Deprehendo nunc verissimum</p>
    <p>quod omnium libertus est miserrimus</p>
    <p>in familia. Nam licet inani nomine</p>
    <p>(1030) tituloque libertatis almae gaudeat,</p>
    <p>rerum tamen domesticarum hunc maxima</p>
    <p>cura opprimit. Tentandum aliquid est, ilico</p>
    <p>ad me venitur. Est neglectum quippiam,</p>
    <p>mihi imputatur, quasi gerere curam omnium</p>
    <p>(1035) solus queam. Iam fulcra, mensae, gausape,</p>
    <p>mantilia, orbes, vasa pluraque talia</p>
    <p>soli mihi (nam caeteri foris agunt)</p>
    <p>aptanda sunt. Mirabiturque quispiam</p>
    <p>quae cana cingit tempora, albitudinem?</p>
    <p>(1040) Tot arduis si distrahant sponsalia</p>
    <p>negotiis, me nuptiae quot oppiiment?</p>
    <p>Sed viso num sint huc reversi alia domum.</p>
    <p>Horum opera opus mihi fuerit in triclinio.</p>
    <p>Sed euge video et relliquos reverti. Eo</p>
    <p>(1045) domesticis ut laeta primus nunciem.</p>
  </div>
  <div type="level2" xml:id="actus-iv.-scena-viii.">
    <head>42. Actus IV. Scena VIII.</head>
    <p>Gabelus, Raphael, Meheman, Arsan</p>
    <p>Gab. Iusti aureos, Azaria, tibi ponderis,</p>
    <p>scis, reddidi; nuoc institutum persequi</p>
    <p>placeat iter.</p>
    <p>Raph. Placet. Praeite vos modo,</p>
    <p>Meheman atque Sodar.</p>
    <p>Meh. Hem praecedimus.</p>
    <p>(1050) Raph. Tu cum tuo socio sequare, Arsan, licet.</p>
    <p>Ars. Paremus atque vos sequimur.</p>
    <p>Raph. Adsit Deus!</p>
    <p>Gab. Si non molestum sit, recenseas, precor,</p>
    <p>vobis profectio ista quinam cesserit.</p>
    <p>Raph. Eius pigebit neutiquam: aures arrige!</p>
    <p>(1055) Postquam patri matrique dixerat vale</p>
    <p>Tobaeus, iter ingredimur ad fluvium Tigrin</p>
    <p>usque. Hic parum quiescimus. Tum Tobias</p>
    <p>loturus intrat alveum fluvii pedes.</p>
    <p>Balena atrox repente hians effert caput</p>
    <p>(1060) ex fluctibus. Videt. Tremiscens altius</p>
    <p>exclamat.</p>
    <p>Gab. Id merito quidem! Quis exitus?</p>
    <p>Raph. Accedo. Moneo branchiam prehenderet.</p>
    <p>Prehendit audax. Palpitantem ad littora</p>
    <p>piscem stupendae magnitudinis trahit.</p>
    <p>(1065) Gab. Miranda narras! Sed positus in littore</p>
    <p>quidnam patitur?</p>
    <p>Raph. Exenteratur: carnibus</p>
    <p>salsis in itinere pascimur, fel et iecur</p>
    <p>servamus.</p>
    <p>Gab. At cui serviant haec usui?</p>
    <p>Raph. Fel visui excaecato opitulatur; iecur</p>
    <p>(1070) cum corde valet ad effugandos daemonas.</p>
    <p>Gab. Vera idne docuit pharmacum experientia?</p>
    <p>Raph. Probavil alterum exitus, sed alterum</p>
    <p>brevi futurum fidimus.</p>
    <p>Gab. Quod accidit</p>
    <p>tantum indica.</p>
    <p>Raph. Septem viros thori incubos</p>
    <p>(1075) Sarae Sathan terribiliter interemerat,</p>
    <p>me auctore quando Tobias hic continens</p>
    <p>et muniens se oratione fervida</p>
    <p>fumo excitato cordis ex suffitibus</p>
    <p>iecorisque conclavi procul genium malum</p>
    <p>(1080) abegit atque tuta noctis otia</p>
    <p>traduxit alte dormiens cum coniuge.</p>
    <p>Gab. Stupenda sunt nec absque Numine gesta sunt.</p>
    <p>Sed ecce pro curru comes iucundus es.</p>
    <p>Quantum loci exigua mora confecimus</p>
    <p>(1085) nec dum gravat pedes eundi taedium.</p>
    <p>Raph. Nunc sermo praecidendus est nobis tamen,</p>
    <p>nam Raguelis ad domicilium venimus.</p>
    <p>Praecedit ille, adesse nos ut nunciet.</p>
  </div>
  <div type="level2" xml:id="actus-iv.-scena-ix.">
    <head>43. Actus IV. Scena IX.</head>
    <p>Raphael, Gabelus, Tobias Junior, Raguel</p>
    <p>Raph. A prandio ecce laetus ad nos advolat,</p>
    <p>(1090) nam mappa pendet ab humero.</p>
    <p>Gab. Totus patrem</p>
    <p>vultu refert.</p>
    <p>T.i. Salve, Gabele parentibus</p>
    <p>carissime et mihi deinceps foedere</p>
    <p>iungende amoris insolubili. Meis</p>
    <p>te adesse gaudeo nuptiis.</p>
    <p>1078. excitato corr. Bressers: excitati ed.</p>
    <p>Gab. A lacrymis</p>
    <p>(1095) mihi temperare non queo prae gaudio.</p>
    <p>Bene tibi dicat Israhel summus Deus,</p>
    <p>nam filius parentis es sanctissimi</p>
    <p>iustissimique beneficique in pauperes.</p>
    <p>Benedictio quoque cedat uxori tuae,</p>
    <p>(1100) vestris parentibus simulque liberis.</p>
    <p>Ut filiorum conspicere propaginem</p>
    <p>possitis in generationem tertiam</p>
    <p>quartamque, sic vestrum beet semen Deus</p>
    <p>qui rex erit per cuncta in aevum saecula.</p>
    <p>(1105) Rag. Amen.</p>
    <p>T.i. Precor modo ingredimini ad nuptias</p>
    <p>quas cum Dei timore concelebrabimus.</p>
    <p>Gab. Praecede, sponse, te sequemur ordine.</p>
    <p>T.i. Praecedo. Cum Dei timore nuptias</p>
    <p>celebrare gestio, licet certo sciam</p>
    <p>(1110) de tardiori plurimum reditu anxios</p>
    <p>matrem patremque et singulos domesticos.</p>
  </div>
  <div type="level2" xml:id="actus-iv.-scena-x.">
    <head>44. Actus IV. Scena X.</head>
    <p>Raphael, Tobias senior, Anna Tobiae</p>
    <p>Raph. Vere auguratur iunior patrem fore</p>
    <p>Tobaeus ob moram nimis longam anxium,</p>
    <p>nam segregatus his volatu a nuptiis</p>
    <p>(1115) (quem quempiam esse existimant mortalium)</p>
    <p>video in plateis civitatis Ninives</p>
    <p>canis senem et virtute sat honorabilem.</p>
    <p>Morabor hic, maesti ut querelas audiam,</p>
    <p>ultro citroque transvolans ut filio</p>
    <p>(1120) maturius reditum apparare suadeam.</p>
    <p>T.s. Me duc, Naar, foras ut ex aliquo rogem</p>
    <p>num quippiam de filii reditu sciat.</p>
    <p>Heu quid moratur gnatus? Heu quid tam diu</p>
    <p>ibi detinetur? An Gabelus vixerit</p>
    <p>(1125) nemoque reddet debitam pecuniam?</p>
    <p>An. Heu quid foris lamenta fundis irrita,</p>
    <p>marite? Frustra non reversurum manes</p>
    <p>quantumlibet nobis dilectum filium.</p>
    <p>Heu gnate, gnate, quid peregre te misimus</p>
    <p>(1130) lumen oculorum scipionemque senii,</p>
    <p>vitae unicum solatium ac spem familiae?</p>
    <p>Namque unus instar omnium nobis eras,</p>
    <p>te debuimus hinc neutiquam dimiltere!</p>
    <p>T.s. Tace et eiulare desine, etenim sanus est.</p>
    <p>(1135) Satis scio fidelis est eius comes.</p>
    <p>An. Frustra, marite, verba nil solatii</p>
    <p>blatis ferentia. Haud quiescam a lacrymis</p>
    <p>dum quaeritabunda ibo filium ad inferos.</p>
    <p>Nullumne, visam, appareat vestigium</p>
    <p>(1140) reditus, in hunc ascendero eius gratia</p>
    <p>collem. Heu reflecto quoquo anilia lumina,</p>
    <p>reversionis non video vel imaginem.</p>
    <p>Fletura redeo filium dum vixero.</p>
    <p>Raph. Haec neutiquam celanda censeo filium,</p>
    <p>(1145) ut cognita parentum amaritudine</p>
    <p>hoc nuptiale deserat libentius,</p>
    <p>quo detinet eum Raguel, convivium.</p>
    <p>En prodeunt mensa relicta et ferculis.</p>
    <p>Accedo veluti praesto fuerim cominus.</p>
  </div>
  <div type="level2" xml:id="actus-iv.-scena-ultima-xi.">
    <head>45. Actus IV. Scena ultima (XI).</head>
    <p>Raguel, Tobias iunior, Sara</p>
    <p>(1150) Rag. O quanta luctum sunt secuta gaudia!</p>
    <p>Diuturnior nobis sit haec o si hilaritas!</p>
    <p>Hic, Tobia, rutsus necesse est spondeas</p>
    <p>te non recessurum ita brevi.</p>
    <p>T.i. Non audeo</p>
    <p>differre reditum, Raguel, diutius. Rag.</p>
    <p>(1155) Qui sic? Tuo mittam parend nuntium</p>
    <p>qui fausta nequidquam timenti quaelibet</p>
    <p>declaret.</p>
    <p>T.i. Haud tamen audeo suspendere</p>
    <p>spem me videndi qua tenentur maximam.</p>
    <p>Absentiae anxii dies scio computant.</p>
    <p>(1160) Non audeo diutius morarier.</p>
    <p>Rag. Sin’ audeas, fruamur ergo dum licet,</p>
    <p>quantisper ades, hilares tua praesentia.</p>
    <p>Cum dote cras honesta te remisero</p>
    <p>ad patrium cum filia solum, modo</p>
    <p>(1165) saltem tuae fruamur hac praesentiae</p>
    <p>occasione. Hilares agedum epithalamii</p>
    <p>canamus oden laeta per tripudia.</p>
    <p>Heus Sara, praecine!</p>
    <p>Sar. Pareo, concinite vos!</p>
    <p>Chorus dimeter ex Psalmo 127 per totam Raguelis familiam
    decantandus</p>
    <p>Beatus ille qui Deum</p>
    <p>(1170) timore non ficto colit,</p>
    <p>ab illius quem nec via</p>
    <p>deflectit error devius.</p>
    <p>Huic cuncta cedent prospere</p>
    <p>quando parata corporis</p>
    <p>(1175) non desidis suavissima</p>
    <p>labore carpet fercula.</p>
    <p>Huic uxor instar palmitis</p>
    <p>ornabit uberis domum,</p>
    <p>huic liberi ceu fertiles</p>
    <p>(1180) cingent olivae obsonia.</p>
    <p>Timore sic qui Numinis</p>
    <p>agitur, beatus transiget</p>
    <p>fugacis instar somnii</p>
    <p>vitae quietus tempora.</p>
    <p>(1185) Ex arce te ditet Deus</p>
    <p>Sionis et det cernere</p>
    <p>Solymis secundum, quamlibet</p>
    <p>rem moliantur, exitum,</p>
    <p>det te videre filios</p>
    <p>(1190) seros tuae propaginis</p>
    <p>et pace semper floridos</p>
    <p>laeta nepotes Isaci.</p>
  </div>
  <div type="level2" xml:id="actus-v.-scena-i.">
    <head>46. Actus V. Scena I.</head>
    <p>Raguel, Tobias iunior, Anna, Sara, Arsan, Doeg, Meheman, Sodar,
    Abra, Gabelus</p>
    <p>Rag. Ergone necessitas, gener, requirit ut</p>
    <p>iam deseras et a tuo nos segreges</p>
    <p>(1195) atque a parentum filiam consortio?</p>
    <p>T.i. Non audeam procrastinare diutius</p>
    <p>reditum ad parentes: quorum amorem qui probe</p>
    <p>perspectum habeat, is facile mecum sentiat.</p>
    <p>Rag. Credo et remitto vos licet carissimos,</p>
    <p>(1200) necessitati nec reluctor amplius,</p>
    <p>haereditatis omnis ast tibi tradito</p>
    <p>boum, camelorum, pecuniae et omnium</p>
    <p>semisse vernarum obsequente cum grege</p>
    <p>et coniuge hac remitto te parentibus.</p>
    <p>(1205) T.i. Nil amplius desiderem, sic omnibus</p>
    <p>dotasti abunde. In Nestoris vale precor</p>
    <p>longaevitatem.</p>
    <p>Rag. Itidem vale cum coniuge.</p>
    <p>Sit angelus Dei viae vestrae comes</p>
    <p>ducatque salvos ad parentes, cernere</p>
    <p>(1210) et quaelibet det fausta, tum quoque filios</p>
    <p>vestros, priusquam obeam diem, videre det.</p>
    <p>Sar. Videre det. Vale, pater colende, simul</p>
    <p>mater, vale, suavissima.</p>
    <p>An. Heu maternus hic</p>
    <p>(et si satis felix erit connubium)</p>
    <p>(1215) a filia affectus potest vix abstrahi.</p>
    <p>Rag. Siste lacrymas, nam lacrymas et filiae</p>
    <p>fletu tuo, uxor, excitas. Praebe osculum,</p>
    <p>mea filia, et esto animaequior. Deus tibi</p>
    <p>spero omnium rerum beabit exitum.</p>
    <p>(1220) An. In hoc meo quoque osculo, filia, vale.</p>
    <p>Soceros honore prosequere, adama virum,</p>
    <p>rem familiarem dirige atque in omnibus</p>
    <p>adnitere inculpabilem te ipsam geras.</p>
    <p>Sar. Vale, pater materque. Vestris obsequar</p>
    <p>(1225) monitis,</p>
    <p>Rag. Mea, id confidimus, filia, vale.</p>
    <p>Jn omnibus satagite, servi, huic obsequi!</p>
    <p>Ars. Here, in omnibus, confide, ei parebimus.</p>
    <p>Do. Parebimus, vale!</p>
    <p>Meh. Vale, parebimus.</p>
    <p>Ab. Domine, vale, parebimus.</p>
    <p>Rag. Valete vos.</p>
    <p>(1230) Mandemus hos, uxor, supremo Numini</p>
    <p>et eamus intro.</p>
    <p>An. Pareo, licet animus</p>
    <p>oculique difficulter avelli queant</p>
    <p>a tam mihi tenere dilecta filia. Heu!</p>
    <p>Gab. Exceptus adeo belle in nis sum nuptiis,</p>
    <p>(1235) ut alteram, quae septimana volvitur,</p>
    <p>vix esse tempus suspicer vel bidui.</p>
    <p>Sic veritas manifesta fit proverbii;</p>
    <p>quod mordet, haeret arctius, quod recreat,</p>
    <p>citis quadrigis avolat; nullum tamen</p>
    <p>(1240) collegium tam suaviter coniungitur,</p>
    <p>quod (ut ferunt) necessitas non separet.</p>
    <p>Hinc adlubescentem volens incidere</p>
    <p>ludum, revertor ad meos. Intus prius,</p>
    <p>ut par erat, omnibus sat’egi gratias.</p>
    <p>(1245) Nunc scrupulus nullus mihi restat magis.</p>
    <p>Laetor potuerim Tobiae qui reddere</p>
    <p>perquam benigne creditam pecuniam.</p>
    <p>Posthac enim tranquillior vita fuerit.</p>
    <p>Ad proprios sospes Lares euge appuli.</p>
    <p>(1250) Introeo spectoque omnia satin’ salva sint.</p>
  </div>
  <div type="level2" xml:id="actus-v.-scena-ii.">
    <head>47. Actus V. Scena II.</head>
    <p>Raphael, Tobias Junior, Sara</p>
    <p>Raph. Tobaee frater, ad Charan pervenimus.</p>
    <p>Et scis quemadmodum reliquisti patrem</p>
    <p>necdum reversus anxium. Quod si placet</p>
    <p>proinde tibi, nos concitato prae gradu</p>
    <p>(1255) eamus et tardo dein’ quantumlibet</p>
    <p>gressu insequatur uxor atque familia</p>
    <p>cum relliquis.</p>
    <p>T.i. Recte mones, quia anxios</p>
    <p>longa parentes spe nimis suspendimus.</p>
    <p>Nos, Sara, si placet, gradu lenta sequere,</p>
    <p>(1260) quia conciti, quod res iubet, praecedimus.</p>
    <p>Sa. Placet, marite, commode cum dote te</p>
    <p>sequemur et vernaculis.</p>
    <p>Raph. Nunc expedi</p>
    <p>fel piscis: usus illius fuerit brevi.</p>
    <p>T.i. En expeditum habeo.</p>
    <p>Raph. Bene est. Cito ilicet.</p>
  </div>
  <div type="level2" xml:id="actus-v.-scena-iii.">
    <head>48. Actus V. Scena III.</head>
    <p>Anna Tobiae</p>
    <p>(1265) Quemadmodum quae gestiunt amiculum</p>
    <p>redisse salvum, quaslibet lustrant vias,</p>
    <p>gratissimum per quas recepturas virum</p>
    <p>sese putent, sic temere saepe heu factito</p>
    <p>amore peregre commorantis filii,</p>
    <p>(1270) in singulos nam montis ex cacumine</p>
    <p>huius dies lustro, reverti ut conspicer.</p>
    <p>Quod hactenus frustra, videbo nura dabit</p>
    <p>tandem anxiae quidtjuam mihi solaminis.</p>
    <p>Adscendo rursus, ut queam longinquius</p>
    <p>(1275) specularier. Videone quod sese offerat</p>
    <p>notus aliquis? Num cum comite ipse est filius?</p>
    <p>Et blandiens cauda hic canis num noster est?</p>
    <p>Certe ipsus est! Est ipsus! Est ipsissimus!</p>
    <p>Euge! Propero domum et viro moesto indico.</p>
  </div>
  <div type="level2" xml:id="actus-v.-scena-iiii.">
    <head>49. Actus V. Scena IIII.</head>
    <p>Raphael, Tobias iunior</p>
    <p>(1280) Raph. Reversus es, Tobaee, nunc in patriam</p>
    <p>multis superstes ex necis periculis,</p>
    <p>tum commodis quoque affluens quam plurimis.</p>
    <p>Ergo ubi domum sospes paternam intraveris,</p>
    <p>supplex memento subito adores Elohim</p>
    <p>(1285) agasque pronus gratias. Tum patrem adi,</p>
    <p>hunc osculare, felle piscis huic line</p>
    <p>oculos, id exploratum habens quod protinus</p>
    <p>visus redibit atque lumen caelicum</p>
    <p>et te suum gaudens videbit filium.</p>
    <p>(1290) T.i. Lubens monenti pareo. O si et hic te ita</p>
    <p>ut in aliis dixisse vera comprobem!</p>
    <p>Raph. Confide, nam difficile nihil apud Deum.</p>
    <p>Sed cespitans pater exit: occurre osculo</p>
    <p>amplexibusque caecum adhuc age excipe!</p>
    <p>(1295) T.i. Iam vix apud me sum, socie, prae gaudio!</p>
  </div>
  <div type="level2" xml:id="actus-v.-scena-v.">
    <head>50. Actus V. Scena V.</head>
    <p>Tobias senior, Naar, Tobias iunior, Anna</p>
    <p>T.s. Ehodum puer, videsne amabo filium?</p>
    <p>Na. Video.</p>
    <p>T.s. Manu me actutum ad ipsum duc.</p>
    <p>Na. Nihil</p>
    <p>opust: ruit enim ipse obvius.</p>
    <p>T.i. Salve, pater!</p>
    <p>T.s. Salvus sies, mi gnate. Quam optatus mihi es!</p>
    <p>(1300) In orbe nihil accidere quidquam gratius</p>
    <p>posse autumem. Postquam loquentem filium</p>
    <p>reversum ab itinere audii, subito emori</p>
    <p>non rennuam.</p>
    <p>T.i. Ominare melius! Non modo</p>
    <p>audire me sed et videre plusculis</p>
    <p>(13050 annis superstes quiveris!</p>
    <p>T.s. Quidum precor?</p>
    <p>Ta. Mox audies. Mater venit. Primo est opus</p>
    <p>manibus supinis atque prono pectore</p>
    <p>summi Patris celebrare misericordiam.</p>
    <p>Deus benignitatis et clementiae,</p>
    <p>(1310) cui fine nullo terminatur vastitas,</p>
    <p>grates tibi, quascumque mortali queo</p>
    <p>sermone, ago quod ex tantis periculis</p>
    <p>me liberatum tot bonisque patriae</p>
    <p>restituis auctum. Iis ita uti da. Deus,</p>
    <p>(1315) ut numinis tui decori serviant.</p>
    <p>T.s. Amen. Deus benedictus esto in saecula.</p>
    <p>Da filio reduci salutem et osculum,</p>
    <p>coniunx, deinde sedile quo quiescere</p>
    <p>uterque possit, eollocari hic praecipe.</p>
    <p>(1320) An. Optato ades oculis vel ipsis carior</p>
    <p>fili!</p>
    <p>T.i. Reversum quod vides, mater, Deo</p>
    <p>tribuatur. Ille pluribus mox gaudiis</p>
    <p>nos recreabit quando lumen reddet hic</p>
    <p>patri. Sed opportune adest cum sede Naar.</p>
    <p>(1325) Hem nunc sede, pater colende, ut hoc ruis</p>
    <p>fel illinam oculis.</p>
    <p>T.s. Caecitatem illud putas</p>
    <p>fugaverit?</p>
    <p>T.i. Ni I ambigo: fugaverit!</p>
    <p>T.s. Ah vix fero acrimoniam, sed sentio</p>
    <p>visum iuvari.</p>
    <p>T.i. Solvitur membranula</p>
    <p>(1330) albugini immixta. Hanc, pater, vis eximam?</p>
    <p>T.s. Sino. Profecto nunc mihi visus redit.</p>
    <p>An. Verumne, mi vir, asseris?</p>
    <p>T.s. Verissimum!</p>
    <p>T.i. Absterge nunc oculos, pater, tune clarius</p>
    <p>nos intueberis.</p>
    <p>T.s. Modo video optime</p>
    <p>(1335) noscoque filium atque matrem coniugem.</p>
    <p>Benedico te, Israhel, qui iure me</p>
    <p>et arguisti et liberasti innoxium.</p>
    <p>T.i. Amen. Deus benedictus esto in saecula.</p>
    <p>(T.s.) Sed ecce quis, mi gnate, recta nos petit</p>
    <p>(1340) coetus hominum venientium? Cuiusnam erit</p>
    <p>possessio?</p>
    <p>T.i. Quaecumque cernis, nostra sunt.</p>
    <p>Haec uxor, impedimenta et haec quoque nostra sunt,</p>
    <p>hi servi et ancillae, Deus quos praemium</p>
    <p>vult esse, vos qua exercuit, patientiae.</p>
    <p>(1345) T.s. O non satis benignitatem maximi</p>
    <p>sermone mortali celebrandam Ihouae!</p>
    <p>At cedo cuius uxor est propaginis?</p>
    <p>T.i. Satis propinquo affmitatis ex gradu:</p>
    <p>est Raguelis consobrini filia.</p>
  </div>
  <div type="level2" xml:id="actus-v.-scena-vi.">
    <head>51. Actus V. Scena VI.</head>
    <p>Tobias senior, Sara, Anna, famuli</p>
    <p>(1350) T.s. O quam Patris stupendus est summi favor!</p>
    <p>Nactus, scio, uxorem optimam es, nam patris est</p>
    <p>matrisque novi filia integerrimüm.</p>
    <p>Accedit. Ipsi gratulor. Salus tibi,</p>
    <p>pudica sponsa filii!</p>
    <p>1346. celebrandam: celebrandum ed. 1346. Ihouae: Ihovae ed.,
    Iehovae Bressers.</p>
    <p>Sa. Habeo gratiam.</p>
    <p>(1355) An. Itidem tibi bene gratulor precorque sint</p>
    <p>taedae iugales auspicatae prospere.</p>
    <p>Sa. Mater, habeo tibi gratiam.</p>
    <p>T.s. Heus ingredimini,</p>
    <p>famuli atque famulae, defatigati itinere</p>
    <p>ut longiori recreemini, pecora</p>
    <p>(1360) atque ut reficiantur, via quae fessa sunt,</p>
    <p>ad nos diversum quando per iter ducta sunt,</p>
    <p>Ars. Ingredimur et lassata potu in aedibus</p>
    <p>ciboque pariter corpora recreabimus.</p>
    <p>T.s. Gratum putamus, Nabath ecce et Achior</p>
    <p>(1365) iamnos revisunt, qui gravatos asperis</p>
    <p>sortis calamitosae hactenus successibus</p>
    <p>deseruerant nec nunc tamen spernendi erunt.</p>
    <p>An. Nequaquam erunt: id enim vetaret caritas.</p>
  </div>
  <div type="level2" xml:id="actus-v.-scena-vii.">
    <head>52. Actus V. Scena VII.</head>
    <p>Tobias senior, Achior, Nabath, Tobias iunior</p>
    <p>T.s. Salvete, cognati Achior Nabathque.</p>
    <p>Ach. Sis</p>
    <p>(1370) salvus tua cum coniuge atque filio</p>
    <p>feliciter reverso. Docuit experientia</p>
    <p>tandem, Deo quam sit beatum fidere</p>
    <p>quamque improbe patientiam hanc contemsimus,</p>
    <p>pro qua Deus tantum refudit praemii.</p>
    <p>(1375) T.s. Si non satis mecum dolueritis asperis,</p>
    <p>saltem secundis rebus oblectamini.</p>
    <p>Nab. Congratulamur atque collaetabimur</p>
    <p>in hoc brevi vitae fugacis tempore.</p>
    <p>Ach. O si placet, Tobaee, memora, qui via</p>
    <p>(1380) longinqua tibi successerit.</p>
    <p>T.i. Libenter id</p>
    <p>vobis, amici, praestitero, sed facilius</p>
    <p>id fiet in convivio. Nunc huc, parens,</p>
    <p>virum iube accersi precor, per quem Deus</p>
    <p>haec cuncta mihi bona exhibuit.</p>
    <p>T.s. Id statueram</p>
    <p>(1385) pariterque te rogare quidnam praemii</p>
    <p>de te rependero, usque adeo benemerito.</p>
    <p>T.i. Quidnam, pater, rependeris, non sat scio</p>
    <p>nec dispicio quid par beneficiis putem.</p>
    <p>Me duxit et sanum reduxit; aes dedit</p>
    <p>(1390) habere me a Gabelo, habere et coniugem</p>
    <p>a qua quoque idem daemonem compescuit</p>
    <p>et gaudium summum dedit parentibus;</p>
    <p>a devoratione piscis me eruit;</p>
    <p>te reddidit quoque caecitate liberum:</p>
    <p>(1395) dicam ut seniel: per hunc abundamus bonis</p>
    <p>his omnibus. Quid ergo dignum obtuleris ei?</p>
    <p>Sed obsecro te, mi pater, roges eum,</p>
    <p>si forte dignetur bonorum sumere</p>
    <p>semissem eorum, quae comes mihi attulit,</p>
    <p>(1400) Sed ecce adest. Ἀπάνευθε ei offeramus hoc.</p>
  </div>
  <div type="level2" xml:id="actus-v.-scena-viii.">
    <head>53. Actus V. Scena VIII.</head>
    <p>Tobias senior, Raphael, Tobias iunior, Familia Tobiae</p>
    <p>T.s. Quamquam tuis, Azaria, beneficiis</p>
    <p>referre par nil possiem, precor tamen</p>
    <p>mediam omnium quae allata sunt, partem auferas.</p>
    <p>Raph. Benedicite omnium creatori Deo</p>
    <p>(1405) eumque cunctis praedicate, qui suam</p>
    <p>vobis benignus misericordiam exhibuit:</p>
    <p>Βασιλικά μὲν κρύπτειν πρέπον μυστήρια,</p>
    <p>sed Numinis celebrare gesta honestum id est.</p>
    <p>Ieiuniis precationis adspice</p>
    <p>(1410) mystae efficaciam atque piae eleemosynae</p>
    <p>quae vincit auri etiam optimi praestantiam.</p>
    <p>A morte namque liberat, tum crimina</p>
    <p>plectenda poenis sempiternis expiat</p>
    <p>viamque munit ad perenne gaudium.</p>
    <p>(1415) Cum Numen orares rigans os lacrymis,</p>
    <p>postponeres et mortuorum prandium</p>
    <p>sepulchro eosque clanculum raptos domum</p>
    <p>reconderes tumulo obruendos tutius</p>
    <p>tranquillo opacae noctis in silentio,</p>
    <p>(1420) tua vota Patri ego orphanorum ipse obtuli.</p>
    <p>Et quia Deo gratus fuisti, oportuit</p>
    <p>mentem probaret ut tuam tentatio.</p>
    <p>Hinc misit Adoaai Deus me maximus,</p>
    <p>te caecitate liberarem et daemone</p>
    <p>(1425) Saram tui gnati pudicam coniugem.</p>
    <p>T.s. Atat quid hoc? Hic ergo nec mortalis est?</p>
    <p>T.i. Est neutiquam, paveo.</p>
    <p>T.s. Nimius et me pavor</p>
    <p>exanimat.</p>
    <p>Raph. Ego sum Raphael, qui Numini</p>
    <p>astant eorum unus tremendo spiritus.</p>
    <p>(1430) Nolite terreri tamen, namque Elohim</p>
    <p>vobis adesse me voluntas hactenus</p>
    <p>passa est. Huic habete soli gratiam.</p>
    <p>Comedere vobis et bibere visus fui,</p>
    <p>cibo attamen potuque fruor invisibili.</p>
    <p>(1435) Nunc tempus est revertar unde abiveram.</p>
    <p>Celebrate vos meritis Deum praeconiis</p>
    <p>eiusque facta praedicate posteris!</p>
    <p>T.s. Vivisne, fili? Ubi genius est? Tam subito abest?</p>
    <p>T.i. Pernice se ad caelum volatu sustulit</p>
    <p>(1440) ut autumo, namque hic repente evanuit.</p>
    <p>T.s. O sempiternis efferenda encomiis,</p>
    <p>exhibita maximi Dei magnalia!</p>
    <p>Heus heus adeste, quotquot Isacidum Patrem</p>
    <p>veneramini.Festis canamus vocibus</p>
    <p>(1445) benignitatis intima Dei viscera.</p>
    <p>Fam. Ut Numini tecum canamus, adsumus!</p>
    <p>Dimetri</p>
    <p>Eximius es adorea,</p>
    <p>ter maxime orbis conditor,</p>
    <p>mundum potenti qui regis</p>
    <p>(1450) per cuncta sceptro saecula.</p>
    <p>(Versus intercalaris per familiam intercinendus)</p>
    <p>Laudate Dominum supplices</p>
    <p>illique confitemini!</p>
    <p>Tu noxios poenis gravas</p>
    <p>et liberas innoxios.</p>
    <p>(1455) Nemo tuam, quantumlibet,</p>
    <p>manum, dolosus, effugit.</p>
    <p>Laudate Dominum etc.</p>
    <p>Laudate Dominum, Abrahmidae,</p>
    <p>eiusque coram gentibus</p>
    <p>quibus subacti vivitis,</p>
    <p>(1460) stupenda facta dicite.</p>
    <p>Laudate etc.</p>
    <p>Iniquitates tetricus</p>
    <p>frenabit ultor, attamen</p>
    <p>duris piato cladibus</p>
    <p>opem benignus conferet.</p>
    <p>Laudate etc.</p>
    <p>(1465) Videte quanta praestitit</p>
    <p>nil commerenti misericors.</p>
    <p>Mecum proin’ colite pio</p>
    <p>Deum tremore Sabaoth.</p>
    <p>Laudate etc.</p>
    <p>Ego quippe semper in Deo</p>
    <p>(1470) laetabor, eius efferam</p>
    <p>cum caeteris populi Israhel</p>
    <p>laudes perenni cantico.</p>
    <p>Laudate etc.</p>
    <p>T.s. Nunc intro eamus atque honestis modo epulis</p>
    <p>indulgeamus cum Dei praeconio.</p>
    <p>(1475) Fam. Placet. Praei, te omnes sequemur ordine!</p>
  </div>
  <div type="level2" xml:id="epilogus">
    <head>54. Epilogus</head>
    <p>Ad vos peractis, plena benevolentiae</p>
    <p>ingenia, ludicris revertor, maximam</p>
    <p>agens habensque gratiam, comoediae</p>
    <p>pro, qua decorum vindicastis candidi,</p>
    <p>(1480) patientia, tam comprimendo ignobilis</p>
    <p>vulgi tumultum, quam apenendo quae nimis</p>
    <p>indoctioribus fuissent abdita.</p>
    <p>Unum precor priusquam eatis hinc domum,</p>
    <p>accipite monitum quod ministrat actio.</p>
    <p>(1485) Nempe appetunt qui matrimonii dare</p>
    <p>collum capistxo, hinc continentiae hauriant</p>
    <p>exemplum, amoris ut pudici in limine</p>
    <p>primordia precibus Deo casti offerant.</p>
    <p>Tum caeteri promiscue tam caelibes</p>
    <p>(1490) quam coniugati, hinc discite patientiae</p>
    <p>quantum supremus arbiter det praemii.</p>
    <p>In rebus ergo, mille quae sunt, tristibus,</p>
    <p>a caelitum dum exorbitamus patria,</p>
    <p>servate vos sorti secundae et unico</p>
    <p>(1495) nixi Deo tolerate dura fortiter.</p>
    <p>Valete nunc et si meremur, plaudite!</p>
  </div>
</div>
<div type="level1" xml:id="back">
  <head>Back</head>
  <p></p>
</div>
        
    </body>
</text>
</TEI>

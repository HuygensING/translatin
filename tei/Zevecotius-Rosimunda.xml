<?xml version="1.0" encoding="utf-8"?>
<?xml-model
    href="https://xmlschema.huygens.knaw.nl/translatin.rng"
    type="application/xml"
    schematypens="http://relaxng.org/ns/structure/1.0"
?>
<TEI xmlns="http://www.tei-c.org/ns/1.0" xml:id="translatin0116" xml:lang="lat">
<teiHeader>
<fileDesc>
    <titleStmt>
        <title type="main">Rosimunda tragoedia</title>
        <title type="sub"></title>
        <author>Zevecotius, Jacobus</author>
        <editor>Jan Bloemendal</editor>
        <respStmt>
            <resp>transcription</resp>
            <name>Jan Bloemendal et al.</name>
        </respStmt>
    </titleStmt>
    <publicationStmt>
        <publisher>Jodocus Dooms</publisher>
        <pubPlace>Ghent</pubPlace>
        <date>1621</date>
    </publicationStmt>
    <sourceDesc>
        <bibl>
            Identifier: <name>Zevecotius-Rosimunda</name><lb/>
            Short title: <title>Rosimunda</title><lb/>
            Year of first edition: <date>1621</date><lb/>
            Author information:<lb/>
            Alias: Zevecote, Jacob van<lb/>
            Birth: c.1596, Leiden<lb/>
            Death: 1642, Harderwijk<lb/>
            Floruit: None, Harderwijk<lb/>
            <ref target="https://www.dbnl.org/tekst/wits004biog06_01/wits004biog06_01_0112.php">Link</ref><lb/>
            <emph>No source description</emph><lb/>
            <ref target="https://books.google.nl/books?id=X70TAAAAQAAJ">Source link</ref>
        </bibl>
    </sourceDesc>
</fileDesc>
<profileDesc>
    <textClass>
        <keywords>
            <term type="diction">verse</term>
            <term type="genre">tragedy</term>
            <term type="acts">5</term>
            <term type="chorus">yes</term>
            <term type="medium">printed</term>
        </keywords>
    </textClass>
</profileDesc>
</teiHeader>
<text>
    <body>
        <div type="level1" xml:id="front">
  <head>Front</head>
  <p>/</p>
  <p>ROSIMVNDA</p>
  <p>TRAGOEDIA</p>
  <p>AVCTORE</p>
  <p>P.F. IACOBO ZEVECOTIO</p>
  <p>GANDENSIS ORD. EREMIT.</p>
  <p>S. Augustini.</p>
  <p>SECVNDA EDITIO</p>
  <p>SVPERIORVM PERMISSV.</p>
  <p>GANDAVI,</p>
  <p>Apud Iudocum Dooms, Ad signum</p>
  <p>praeli Typographici 1621.</p>
  <p><milestone unit="page" facs="3"/></p>
  <p>NOBILISSIMO V. GEORGIO DELLA FAILLE CIVITATIS NEVELANAE ET
  TERRITORII EIVSDEM BARONI TOPARCHAE IN AVDENGOEDE &amp;c. VETERIS
  BVRGI Primae apud Flandros Castellaniae PRAETORI Domino &amp; Patrono
  suo.</p>
  <p>TRagicum hoc poetices meae praeludium, vir Nobilissime, multis
  nominibus tuum est: scit enim ordo noster &amp; Conuentus inprimis</p>
  <p>Aij</p>
  <p><milestone unit="page" facs="4"/></p>
  <p>Gandensis quantum pietati tuae debeat, cui toties tam liberaliter
  succurristi: sciebat olim Pater qua obligatione tibi esset deuinctus:
  scit etiamnum Frater meus, qui adhuc quotidiano tuo fauore fruitur. Et
  vtinam liceret altiori aliquo modo affectum nostrum penitus
  manifestare! quem cum hactenus nobis fortuna praecluserit, exiguum hoc
  poema in sinceri &amp; deuoti animi symbolon accipe &amp; vale.
  Gandaui e nostro Collegio.</p>
  <p>V. Nobilissimae Dominationis seruus in Christo.</p>
  <p>F. Iacobus Zeuecotius August.</p>
  <p><milestone unit="page" facs="5"/></p>
  <p>REVERENDO ET CLARO VIRO PATRI IACOBO ZEVECOTIO Ord. Erem. S.
  Aug.</p>
  <p>QVod Alboini Manibus vel Helmigis</p>
  <p>Fato, aut maritae pellicis defit stupro</p>
  <p>Singultiendum, flebile, intactum; nouo</p>
  <p>Exples cothurno, laureate Principis</p>
  <list type="ordered:arabic">
    <item n="5">
      <p>Vates Camaenae; scelera sic punit Deus</p>
    </item>
  </list>
  <p>Et nulla tragico orchaestra lamento vacat.</p>
  <p>Quâ rupe fractos, robore abruptos putas,</p>
  <p>Qui sic cruentant more Threicio scyphos,</p>
  <p>Et mutuum helluantur auro sanguinem?</p>
  <list type="ordered:arabic">
    <item n="10">
      <p>O nulla porrò saecula id geminent nefas!</p>
    </item>
  </list>
  <p>Heu poscimus diludia; vt nemo magis</p>
  <p>Sic sanguinantem purpuram in scenam vehat.</p>
  <p>Iacobus Corn. Lummenaeus a Marca. Gand. Relig. Sacerdos
  Benedict.</p>
  <p><milestone unit="page" facs="6"/></p>
  <p>DVm bis sacrilego tentatum crimine lectum</p>
  <p>Laesaque vittatae iura pudicitiae,</p>
  <p>Barbaricosque duces alternâ morte necatos</p>
  <p>Aspexit vestris, Zeuecoti in tabulis,</p>
  <list type="ordered:arabic">
    <item n="5">
      <p>Et tibi iam priscae concedere nomina famae</p>
    </item>
  </list>
  <p>Graïe sine tua, sine Latine tua;</p>
  <p>Sic fertur doctos Rosimunde affata labores:</p>
  <p>Si qua fides functis Manibus, &amp; cineri,</p>
  <p>Nec mihi turpe scelus, nec mors ploranda maritis.</p>
  <list type="ordered:arabic">
    <item n="10">
      <p>Quae tam praestanti contigit ore cani</p>
    </item>
  </list>
  <p>Iustus Rycquius Gand. Ciuis Rom. P.</p>
  <p>MIramur lacobe tuae praeludia Musae,</p>
  <p>Et labra Pegaseo taliter vda lacu.</p>
  <p>Miramur tragici victurum syrma theatri,</p>
  <p>Atque Sophoclaeâ carmina digna tubâ.</p>
  <list type="ordered:arabic">
    <item n="5">
      <p>Macte istis lacobe modis, &amp; quo pede cepit</p>
    </item>
  </list>
  <p>Ad decus ire, tuus pergat &amp; ire labor:</p>
  <p>Palladiis orna Patriam conatibus vrbem,</p>
  <p>Maeniaque Ausoniis inuidiosa locis.</p>
  <p>Magna sibi de te laudum praeconia spondet</p>
  <list type="ordered:arabic">
    <item n="10">
      <p>O mihi plus oculis Ganda adamata meis!</p>
    </item>
  </list>
  <p>Ganda parens vatum, doctorum foeta virorum</p>
  <p>Plurima quos dicent soecula, Ganda parens;</p>
  <p><milestone unit="page" facs="7"/></p>
  <p>Omnibus illa prior Nymphis, quas aurea tellus</p>
  <p>Belgica formoso gaudet habere sinus</p>
  <list type="ordered:arabic">
    <item n="15">
      <p>Prosequitur meritâ felicem laude cothurnum,</p>
    </item>
  </list>
  <p>Et stupet ad numeros laeta iuuenta tuos.</p>
  <p>I Zeuecote sacrae non infima gloria turbae,</p>
  <p>Quae Christum Aurelio sub duce casta colit.</p>
  <p>Ad maiora pius variis te plausibus ordo,</p>
  <list type="ordered:arabic">
    <item n="20">
      <p>Ad magis alta tuus te vocat ille chorus.</p>
    </item>
  </list>
  <p>Atque erit eximio diuûm cum munere clarum</p>
  <p>Inseret in fastos te mea Ganda suos.</p>
  <p>Talibus auspiciis omen captatur, &amp; vno</p>
  <p>Sic animi plenus noscitur vngue leo.</p>
  <p>Antonius Sanderus Gand.</p>
  <p>MIrabar tibi quis Rosimunda improuidus Augur</p>
  <p>Finxerit e dulci nomen inane Rosâ;</p>
  <p>Quae viuens alijs, moriens tibi spina fuisti,</p>
  <p>Ferro armata, veneno horrida, fraude nocens</p>
  <list type="ordered:arabic">
    <item n="5">
      <p>Sed dubium menti scrupum Zeuecotius aufert,</p>
    </item>
  </list>
  <p>Quando tuam viuo carmine mortem animat;</p>
  <p>Feralesque epulas Sophoclaeo crusmate turbat,</p>
  <p>Et dignum Gandae Vatibus edit opus;</p>
  <p>Elicit &amp; Tragici Rosimundae è sanguine famam</p>
  <p><milestone unit="folio" facs="A4"/></p>
  <p><milestone unit="page" facs="8"/></p>
  <p>(10) Finxit vt e Veneris sanguine terra Rosam.</p>
  <p>Qua alijs, moriens fueris tibi spina, Iacobo</p>
  <p>Nominis egregij sis Rosimunda Rosa.</p>
  <p>F. Michael Paludanus August. Gandensis, S. T. Licent.</p>
  <p>PHaebus vt vmbrantem Zeuecotia tempora laurum,</p>
  <p>Vidit, &amp; atonitas fronte virere hederas,</p>
  <p>Viue diu felix vatum castissime, dixit;</p>
  <p>Nulla tuum vincet mors violenta decus.</p>
  <list type="ordered:arabic">
    <item n="5">
      <p>Viue diu felix, nullo tua metra prementur</p>
    </item>
  </list>
  <p>Funere: ab ingenio spes ea nata tuo est.</p>
  <p>Fallere nil voluit tam clari numinis Augur,</p>
  <p>Nomine vt oeterno sat Rosimunda probat.</p>
  <p>F. Ignatius Dyckerus, August.</p>
  <p>DVm pullo Rosimunda furit spectanda theatro</p>
  <p>Carminibus reuocata tuis, composta cothurno</p>
  <p>Effertur tragico; non vultu ast horrida verbis,</p>
  <p>Quod prius effreni facinus stimulata furore</p>
  <list type="ordered:arabic">
    <item n="5">
      <p>Saeua sibi, gemino nimium quoque saeua Marito</p>
    </item>
  </list>
  <p>Molita est, scelus hoc, nunquam moritura patrabit.</p>
  <p>Hoc, animata tuo Zeuecoti numine, semper</p>
  <p>Viuere iussa potest; tantum tibi Diuus Apollo</p>
  <p>Conceßit, magnum tribuens per saecula nomen.</p>
  <p><milestone unit="page" facs="9"/></p>
  <p>(10) Dicitur aeternos ignes rapuisse Prometheûs,</p>
  <p>Quêis inflammatus viuere posset homo;</p>
  <p>At nimis audacem raptorem poena secuta est:</p>
  <p>Lento Caucaseas hepate pascit aues.</p>
  <p>Te Zeuecote suum sensit Rosimunda Prometheûm</p>
  <list type="ordered:arabic">
    <item n="15">
      <p>Caesa prius, versu viuere iussa tuo:</p>
    </item>
  </list>
  <p>Sed fato meliore; tuum nam Gloria nomen</p>
  <p>Rettulit in fastos non moritura suos.</p>
  <p>F. Fulgentius Steuins Aug. Gand.</p>
  <p>Triste gemis cum triste fremis, Rosimunda, paternum</p>
  <p>Flebilis occasum, vindiciasque paras,</p>
  <p>Quam clamans, quam tristis amans, quae vindicis vrnam</p>
  <p>Acceleras furijs, nec minus, icta, tuam:</p>
  <list type="ordered:arabic">
    <item n="5">
      <p>Triste taces &amp; triste iaces, Rosimunda, furores</p>
    </item>
  </list>
  <p>Dum cogunt laesi pocla sitire necis:</p>
  <p>Ista sonans, quam triste tonans nouus iste Cothurnus</p>
  <p>Orchaestrae veteris pulpita multa praeit;</p>
  <p>Tanta valet, cui tanta calet sub pectore Musa</p>
  <list type="ordered:arabic">
    <item n="10">
      <p>Quanta lacobe tua mentis in hospitio</p>
    </item>
  </list>
  <p>Tanta moues &amp; tanta foues, Zeuecote, stupenda,</p>
  <p>Amplius, vt Phoebus non sinat, ipse loquar.</p>
  <p>Fr. Pet. Greg. Loodt Eiusd. inst. Sac.</p>
  <p><milestone unit="page" facs="10"/></p>
  <p>QVando tam docto Zeuecote versu</p>
  <p>Exprimis crimen graue Rosimundae,</p>
  <p>Verna dum quintum trepidauit aetas</p>
  <p>Tangere lustrum.</p>
  <p>Phaebus admirans iuuenem Poetam</p>
  <list type="ordered:arabic">
    <item n="5">
      <p>Iussit aeternam properare daphnim,</p>
    </item>
  </list>
  <p>Vt tuam semper viridis coronet</p>
  <p>Laurea Frontem.</p>
  <p>Fr. I. Clercq. Aug.</p>
  <p>DVm tua per totum Rosimunda vagatur Olympum</p>
  <p>Et monstrat varijs sidera fixa locis,</p>
  <p>Dumque tibi astrologo cedit Chaldaica tellus,</p>
  <p>Dumque tuo cedit Graecia victa stylo:</p>
  <list type="ordered:arabic">
    <item n="5">
      <p>Aut te magnarum nutritum lacte Dearum,</p>
    </item>
  </list>
  <p>Aut habitare tuo pectore credo Deum.</p>
  <p>Fr. Ioannes vander Elst. Aug. Gand.</p>
  <p><milestone unit="page" facs="11"/></p>
  <p>ARGVMENTVM</p>
  <p>ALboinus longobardorum Rex ex Scandinauiâ Crony maris peninsulâ in
  Pannoniam descendens, occiso Cunimundo Gepidarum rege, eiusque filiâ
  Rosimundâ in vxorem ductâ, regnum inuasit. At cum aliquo post tempore
  à Narsete in Italiam euocatus, ebrius Rosimundam ex paternâ caluâ,
  quam in schyphum effinxerat, bibere coegisset, illa id aegerrime
  ferens, ope Helmigis, qui eâ ignarus abusus fuerat, dormientem
  Alboinum occidit, &amp; Rauennam fugit: vbi a Longino exarcho ad
  regnum aspirante inducta, Helmigi venenum obtulit. Verùm cum id ille
  sensisset, eam reliquum quod in scypho restabat ebibere coegit: quo
  pacto vterque tragico fine vitam conclusit.</p>
  <p><milestone unit="page" facs="12"/></p>
</div>
<div type="level1" xml:id="main">
  <head>Main</head>
  <div type="level2" xml:id="personae">
    <head>1. PERSONAE</head>
    <p>Vmbra Cunimundi. Satellites.</p>
    <p>Rosimunda. Vmbra Alboini.</p>
    <p>Piletta. Longinus.</p>
    <p>Helmiges. Senex.</p>
    <p>Nobilis. Chorus.</p>
    <p><milestone unit="page" facs="1"/></p>
  </div>
  <div type="level2" xml:id="actvs-primvs.">
    <head>2. ACTVS PRIMVS.</head>
    <p>VMBRA CVNIMVNDI.</p>
    <p>ELAPSVS imo ditis inferni specu</p>
    <p>Deo ivbente, rursus ad Superos redi:</p>
    <p>Vt quam caducis caeca nitatur rotis</p>
    <p>Fortuna regum, nobili exemplo probem.</p>
    <p>(5) Fuge Alboine, quaque pereuntem diem</p>
    <p>Extrema Tethys Cronio mergit mari.</p>
    <p>Vltra Chadenos hiemis immensae reos,</p>
    <p>Vbi rigentis vltimum terrae latus</p>
    <p>Grauis flagellat plurimâ ventus niue.</p>
    <p>(10) Malusque vexat lupiter, &amp; aestas pigros</p>
    <p>Non vlla campos dote geniali fouet,</p>
    <p>Arce periclum: quáque saxosum premit</p>
    <p>Formidolosis sylua Seuonem comis.</p>
    <p>Aliquo recondens noxium specu caput</p>
    <p>(15) Fuge Rosimundam, vindicem patris fuge:</p>
    <p>Nemesis sequetur, quaque non faustum gradum</p>
    <p>Scelerate figes, aderit aeternus comes</p>
    <p><milestone unit="page" facs="2"/></p>
    <p>Truculentus horror, &amp; cathenatus pauor,</p>
    <p>Et inquietae poena conscientiae,</p>
    <p>(20) Furorque mentis tortor infelix suae.</p>
    <p>Potes maritam fugere, sed temet nequis.</p>
    <p>Semper diurnos atque nocturnos vehes</p>
    <p>Tecum pauores; semper ante oculos tui</p>
    <p>Imago sceleris, ominis diri minax,</p>
    <p>(25) Nullum timoris liberum sinet tibi</p>
    <p>Abire tempus; siue formosum diem</p>
    <p>Titan reducat, criminis testem tui</p>
    <p>Miser timebis: siue vicini notes</p>
    <p>Rubere dubium solis aduentu polum,</p>
    <p>(30) Iterum pauebis sanguinis memor mei.</p>
    <p>Et multa surdos voce non purâ Deos</p>
    <p>Frustra rogabis, aureque arrectâ sonos</p>
    <p>Venatus omnes, si vel obiecti audias</p>
    <p>Trepidare nemoris folia, vel venti impetu</p>
    <p>(35) Ex imminenti rupe deuolui niues,</p>
    <p>Instare credes vindicem, &amp; latos fugâ</p>
    <p>Raptus per agros, aut in obscuro latens</p>
    <p>Syluae recessu fata lugebis tua.</p>
    <p>Quin animus ipse frigido ex sanguis metu,</p>
    <p>(40) Soloque fixus, cuncta trepidabit reus,</p>
    <p>Et vbique cernet eße, quos fugiet Deos.</p>
    <p>Sic quando stabuli claustra perfregit lupus,</p>
    <p>In oues &amp; agnos impio rictu furit,</p>
    <p><milestone unit="page" facs="3"/></p>
    <p>Indoctus vlli parcere, ac notam licèt</p>
    <p>(45) Sub ruma parentem premat, &amp; indignam nimis</p>
    <p>Non audiendo trepida balatu necem</p>
    <p>Exoret agna, surdus obstinas suas[</p>
    <p>]{.underline}Aures querelis, &amp; moueri nescius</p>
    <p>Donec cruentam totus explerit famem,</p>
    <p>(50) Despumat iras, &amp; ferum quassans caput</p>
    <p>Durumque tristi puluerem spargens pede.</p>
    <p>Dentes &amp; vngues acuit in reliquum gregem,</p>
    <p>Quousque tandem caedis indignae satur</p>
    <p>Iam vacua linquit stabula, &amp; instantis timens</p>
    <p>(55) Pastoris iras, incito cursu petit</p>
    <p>Spelaea noti nemoris; aut aliquo latens</p>
    <p>Montis sub antro cuncta metitur vagis</p>
    <p>Sollicitus oculis; nec loco fidens satis,</p>
    <p>Et huc, &amp; illuc anxium pedem mouet,</p>
    <p>(60) Et huc, &amp; illuc anxium lumen rotat</p>
    <p>Si forte tutum videat; at frustra studet:</p>
    <p>Nec hic, nec ibi securus, immites canes</p>
    <p>Imaginatur vbique crudelis timor:</p>
    <p>Et si vel vmbras arborum cernat leui</p>
    <p>(65) Vento moueri, territus rursum fugit,</p>
    <p>Donec dolosis pastor indutum plagis</p>
    <p>Perire iubeat sanguinis multi reum.</p>
    <p>Dominare tumidus; si nimis breuem tuo</p>
    <p>Metam subactus figat imperio Padus</p>
    <p><milestone unit="page" facs="4"/></p>
    <p>(70) Adiunge Narem, quaque sulphureus sacris</p>
    <p>Anienus vndis Tybur herculeum lauat</p>
    <p>Grandi latratu spumeum torquens caput,</p>
    <p>Et quà quieto lenior serpit vado</p>
    <p>Tyberim propinquum veritus, hesperios age</p>
    <p>(75) Populator agros, aderit a tergo Deus:</p>
    <p>Et te Tyranne gentium, regum pauor</p>
    <p>Te sanguisugae plebis, &amp; non vnius</p>
    <p>Raptor Coronae, dire tot ducum popa.</p>
    <p>Abominanda generis humani lues,</p>
    <p>(80) Ferox cinaede, feminae in praedam dabit,</p>
    <p>Quae tot tuorum criminum poenam exiget</p>
    <p>Et tot nefandos debitâ catastrophe</p>
    <p>Concludet ausus. Perge genitoris tui</p>
    <p>Rosimunda vindex, crimini tanto parem</p>
    <p>(85) Concipe dolorem, coniugem totam exue,</p>
    <p>Et si quis vsquam patris occisi tuis</p>
    <p>Amor medullis restat, &amp; piè furit</p>
    <p>Succedat; orbae conuenit natae furor</p>
    <p>Assume ferrum, foeminam ferrum decet</p>
    <p>(90) Vbi caussa tanta est; ipse sufficiam tibi</p>
    <p>Praesens furores, ipse librabo manum;</p>
    <p>Tute parentis vindicem &amp; natam proba.</p>
    <p><milestone unit="page" facs="5"/></p>
    <p><hi rend="bold">CHORVS</hi></p>
    <p>Si non omnia vates</p>
    <p>Falso carmine fingunt.</p>
    <p>(95) Vindex patris Orestes</p>
    <p>Moechi sanguine foedus</p>
    <p>Maternoque cruore,</p>
    <p>Vidit pallidus atrâ</p>
    <p>Vmbras fronte minantes;</p>
    <p>(100) Vidit monstra barathri</p>
    <p>Multo liuida tabo,</p>
    <p>Nigris horrida taedis;</p>
    <p>Effrenumque scelesto.</p>
    <p>Saeui conscius acti,</p>
    <p>(105) Hausit corde furorem:</p>
    <p>Et per barbara raptus</p>
    <p>Duri regna Thoantis,</p>
    <p>Vix dum flumine viuo</p>
    <p>Aegros abluit artus,</p>
    <p>(110) Euxinaeque Dianae</p>
    <p>Secum Numina vexit,</p>
    <p>Liber exuit haustum</p>
    <p>Totâ mente furorem.</p>
    <p>Quisquis stygio percitus oestro</p>
    <p>(115) Diro scelerum tactus amore</p>
    <p>Iustas Superum prouocat iras.</p>
    <p><milestone unit="page" facs="6"/></p>
    <p>Quamuis Tyrio splendeat ostro,</p>
    <p>Et regali murice tinctus,</p>
    <p>Latâ tumidus ditione premat</p>
    <p>(120) Quidquid Lybicis ardet in agris,</p>
    <p>Quidquid gelidi potor Araxis</p>
    <p>Videt ignauo frigore claudi;</p>
    <p>Quamuis validis plurimus armis</p>
    <p>Atria seruet clausa satelles;</p>
    <p>(125) Timet infelix &amp; perpetuas</p>
    <p>Aegro nutrit pectore curas.</p>
    <p>Quoties solo stratus in horta</p>
    <p>Propter vitrei murmura fontis</p>
    <p>Quaerit placidi munera somni!</p>
    <p>(130) Et si tenui forte quiete</p>
    <p>Defeßa nimis membra fruantur,</p>
    <p>Quot sibi demens somnia fingit!</p>
    <p>Quot mala caeca numina noctis</p>
    <p>Simulachra modis pallida miris!</p>
    <p>(135) Laruas, Lemures, tantumque vno</p>
    <p>Pede nitentes timet Empusas;</p>
    <p>Et terribili syrmate Manias,</p>
    <p>Et ferali schemate spectra,</p>
    <p>Putat ante oculos maesta volare,</p>
    <p>(140) Capitique reo multa minari.</p>
    <p>Et tremit omnes frigidus artus.</p>
    <p>Quoties timidis callida nectis</p>
    <p><milestone unit="page" facs="7"/></p>
    <p>Retia damis, &amp; per opaca</p>
    <p>Horrida syluae deuius errat!</p>
    <p>(145) Omnia pauido pectore versans,</p>
    <p>Omnia tristi corde volutans,</p>
    <p>Si carnificem forte timorem</p>
    <p>Vigilesque queat fallere curas,</p>
    <p>Et sollicitam soluere mentem</p>
    <p>(150) Dura nimium compede nexam.</p>
    <p>Frustra superos, iustique fugis</p>
    <p>Numinis iras, &amp; vibrati</p>
    <p>Fulminis ignes, quicunque tuam</p>
    <p>Polluis aliquo crimine vitam.</p>
    <p>(155) Miser a tergo terror anhelat,</p>
    <p>Et non vno noxia flagro</p>
    <p>Pectora vindex torquet Erynnis.</p>
  </div>
  <div type="level2" xml:id="actvs-secvndvs">
    <head>4. ACTVS SECVNDVS</head>
    <p>Rosimunda Diletta.</p>
    <p>ROS. Itane Alboine? vindicem testor Deum</p>
    <p>Non ista tutâ scelera moliris manu.</p>
    <p>(160) Funeste! non sat fuerat immeritum suo</p>
    <p>Spoliasse regno, maius audendum nefas,</p>
    <p>Maiora dirus ausa suggeßit furor.</p>
    <p>Horresce tellus, raptor alieni imperi</p>
    <p>Regem peremit, non tamen satis fuit,</p>
    <p><milestone unit="folio" facs="B2"/></p>
    <p><milestone unit="page" facs="8"/></p>
    <p>(165) Nec inter istos limites furor stetit:</p>
    <p>Caluam perempti subdolâ gemmâ tegens,</p>
    <p>Abominandi finxit in formam scyphi,</p>
    <p>Dirique plenam nectaris natae obtulit.</p>
    <p>Venerande genitor, fateor, attonitum mihi</p>
    <p>(170) Trepidaße pectus, &amp; reluctantes pio</p>
    <p>Horrore fauces, impium potum suo</p>
    <p>Damnaße motu: fateor affixam meo</p>
    <p>Linguam palato, dum recusauit diu</p>
    <p>Abominando pollui guttur mero,</p>
    <p>(175) Pauidusque primo Bacchus a labro fugax</p>
    <p>Ad ima sese spatia contraxit scyphi</p>
    <p>Quin ipse tanti venter interpres mali,</p>
    <p>Ter sumpta vina respuit; ter pertinax,</p>
    <p>Luctante quamuis ventre, repetiui nefas,</p>
    <p>(180) Ignara tanti criminis. Testor Deos,</p>
    <p>Quod Alboini fraude commisi scelus,</p>
    <p>Luet Alboinus: victimam dignam breui</p>
    <p>Venerande genitor Manibus caedam tuis.</p>
    <p>Sceleste! sicne foedus obseruas tuum?</p>
    <p>(185) Et coniugali debitam thoro fidem?</p>
    <p>O tu Deorum, quisquis in caelo tonans</p>
    <p>Sortes nocentum ferreâ versas manu,</p>
    <p>Iustusque testis criminum &amp; vindex sedens</p>
    <p>Secura nunquam gaudia indulges reis;</p>
    <p>(190) Adeone pigra torpet ad fulmen manus,</p>
    <p><milestone unit="page" facs="9"/></p>
    <p>Vt tale facinus aure tam lentâ audias?</p>
    <p>Maritus ista coniugi? horrescit loqui</p>
    <p>Attonita lingua faucibus adhaerens meis,</p>
    <p>Crimenque quod gustauit, effari timet.</p>
    <p>(195) Maritus ista coniugi? &amp; quisquam super</p>
    <p>Curare iustos credat hunc orbem Deos?</p>
    <p>Nugamur isthaec creduli, &amp; stultâ leuem</p>
    <p>Prece verberantes aërem, frustra Deûm</p>
    <p>Speramus iras, quos nimis vasto polus,</p>
    <p>(200) Nullisque votis peruio claudit sinu:</p>
    <p>Illic quieti nectar aeternum bibunt,</p>
    <p>Et ociosis desides vacant iocis</p>
    <p>Mundique &amp; hominum nescii, quos vel parens</p>
    <p>Tellus, vel aliquis casus enixos dedit.</p>
    <p>(205) Quid ergo statuis anime? quid lento polum</p>
    <p>Tueris oculo? nullus exaudit tuas</p>
    <p>Vindex querelas, nullus auscultat preces:</p>
    <p>Nisi quod cruore liuidum toties meis</p>
    <p>Occurrit oculis schema non vlti patris;</p>
    <p>(210) Cui tu Tyranne sanguinem debes tuum.</p>
    <p>Age Rosimunda, penitus in furias abi:</p>
    <p>Nil humile tot sceleribus offensam decet</p>
    <p>Agitare natam; totus armetur dolor,</p>
    <p>Tuoque cuncta secula exemplo sciant</p>
    <p>(215) Quid possit orbae strenuus natae furor,</p>
    <p>Quid laesa coniux. Dil siste furialem impetum,</p>
    <p><milestone unit="folio" facs="B3"/></p>
    <p><milestone unit="page" facs="10"/></p>
    <p>Tibique frenos iniice. Ros inuisum caput</p>
    <p>Vah Alboine! Dil nimius expiret dolor.</p>
    <p>Ros Expiret Alboinus. Dil at primum dolor,</p>
    <p>(220) Dum saniora ratio consilia ingerat;</p>
    <p>Et aliqua luctum minuat immensum dies.</p>
    <p>Ros Diletta, tu dolere Rosimundam vetas?</p>
    <p>Non tardus adeo concitat fibras amor</p>
    <p>Caesi parentis, vt vel extingui morâ,</p>
    <p>(225) Vel longiore temporis lapsu queat:</p>
    <p>Dum pura tacitos Luna lustrabit polos,</p>
    <p>Et caeca noctis spatia dissimili leuis</p>
    <p>Percurret igne, vita dum sinet mihi,</p>
    <p>Animusque flatu membra vitali reget,</p>
    <p>(230) In Alboinum ferream mentem geram,</p>
    <p>Etiam sepultum. Dil. coniugem? Ros non est meus.</p>
    <p>Dil. Memini fuisse. Ros tum thori seruans fidem.</p>
    <p>Sat fuerat vnum regis occisi scelus</p>
    <p>Nec adhuc parentis ossa violarat mei</p>
    <p>(235) Nullis tacendum seculis audens nefas</p>
    <p>Dil Regina regem perimet? Ros hoc non est nouum</p>
    <p>Perimere reges, docuit exemplo suo</p>
    <p>Hoc Alboinus, rex meus fuit pater</p>
    <p>Ab eo peremptus. Dilett. Longobardorum ducem?</p>
    <p>(240) Ros Adde &amp; Tyrannum. Dil. gloriosum principem?</p>
    <p>Ros Fortemque quando bella cum laruis gerit.</p>
    <p>Dil Testatur hoc Iustinus. Ros &amp; caesus pater.</p>
    <p><milestone unit="page" facs="11"/></p>
    <p>Dil Quid ergo statuis? Ros victimam patri dabo</p>
    <p>Dil Regina! Ros tanti nominis dudum pudet.</p>
    <p>(245) Dil Furiosa! Ros iustus nempe sic furit dolor.</p>
    <p>Dil Insana! Ros patris vindicem insanam vocas?</p>
    <p>Dil Infida thalamo! Ros quis fidem laesit prior?</p>
    <p>Dil Scelerata! Ros. vindex sceleris. Dil. &amp; noui artifex.</p>
    <p>Ros Quis me nocentem patris vltricem velit?</p>
    <p>(250) Dil Quis innocentem scelere quae punis scelus?</p>
    <p>Ros Dum iure liceat: Dil barbaro. Ros tali iacet</p>
    <p>Pater interemptus. Dil dura! Ros quid nugas seris</p>
    <p>Tantique caussam criminis demens agis?</p>
    <p>Pereat Tyrannus. Dil. militem nullum times?</p>
    <p>(255) Ros Timere nullum didicit offensus dolor.</p>
    <p>Dil quid si peribis Ros dummodo hic pereat prior</p>
    <p>Nihil morabor, ibo quo fatum vocat</p>
    <p>Optata Gepidis nuntia, &amp; patri ferens</p>
    <p>Necem Tyranni. Dil quo tamen perimes modo?</p>
    <p>(260) Ros Quo nemo credat. Dil fida quem comitum manus</p>
    <p>Contra vniuersos impetus tutum tegit?</p>
    <p>Ros Erras Diletta, tutus haud vllus fuit</p>
    <p>Vnquam Tyrannus, si vel obseruent fores</p>
    <p>Quotquot Tibisci Iazyges fontem bibunt,</p>
    <p>(265) Quotque Seuonis asperum iugum incolunt,</p>
    <p>Et inhospitale Crony littus freti</p>
    <p>Nihil timebo. si vel Ombrones trahat</p>
    <p><milestone unit="page" facs="12"/></p>
    <p>Lucosque quotquot inter Hercynios agunt</p>
    <p>Fortes Sueuos, coniugis laesae graues</p>
    <p>(270) Non sistet iras, quam nimis iustus dolor,</p>
    <p>Seu fraude, seu vi petere vindictam iubet.</p>
    <p>DIL Sed quis iuuabit? Ros Helmiges. Dil meus Helmiges?</p>
    <p>Meus iuuabit Helmiges? parce o precor</p>
    <p>Regina, ne fors Helmiges pereat meus.</p>
    <p>(275) Ros Nihil timendum est Helmigi; tutum dabo.</p>
    <p>Tu, quando Phoebus aureum merget caput,</p>
    <p>Et sparsa toto sidera micabunt polo,</p>
    <p>Meo cubili clausa vicinam teres</p>
    <p>Diletta noctem, dum tuo cubans thoro</p>
    <p>(280) Tuum morabor Helmigem, vt tumidi nimis</p>
    <p>Non perferendum discat homicidae scelus,</p>
    <p>Et in Tyranni pariter armemur necem.</p>
    <p>Dil Regina quamuis animus ex sanguis tremat,</p>
    <p>Ac impedito sentiam motu pigrum</p>
    <p>(285) Vix palpitare pectus, &amp; centum sibi</p>
    <p>Caussas timendi caecus effingat timor;</p>
    <p>Non tamen inerti victa prohibebo metu</p>
    <p>Necem Tyranni: pereat, &amp; poenas luat</p>
    <p>Quas diu meretur; Helmiges viuat tamen.</p>
    <p><milestone unit="page" facs="13"/></p>
    <p>HELMIGES</p>
    <p>(290) IAm luce pulsâ noctis optatae vices</p>
    <p>Caelum solumque vellere vmbroso tegunt:</p>
    <p>Fautrixque amorum luna non vllum silet</p>
    <p>Induta lumen, greßibus tantum meis</p>
    <p>Plurima minorem stella praelucet facem,</p>
    <p>(295) Viamque rectam signat: ast hoc si mihi</p>
    <p>Dixisse liceat, vanus est tuus fauor</p>
    <p>Nocturne ciuis: tegite formosum caput</p>
    <p>Quotquot tacentem pingitis flammae polum.</p>
    <p>Mihi maius aliquod ardet ex oculis tuis</p>
    <p>(300) Diletta lumen: hoc meos regit pedes,</p>
    <p>Hoc deuiare prohibet &amp; toto licèt</p>
    <p>Spargatur orbe triste tenebrarum chaos,</p>
    <p>Solique lumen rapiat, &amp; pulchram vetet</p>
    <p>Radiare Phoeben, huncque terrarum globum</p>
    <p>(305) Nox aeuiternâ pertinax vmbrâ tegat.</p>
    <p>Securus inter mille tenebrarum metus</p>
    <p>Solem videbo: scilicet nunquam occidit</p>
    <p>Dies amanti, quando sincero aestuans</p>
    <p>Amore pectus iubar inoccidum sui</p>
    <p>(310) Adorat astri; siue damnato neget</p>
    <p>Olympus orbi sidera, &amp; sacros velit</p>
    <p>Noctis Penates aureas spissâ comas</p>
    <p>Celare nube; siue non vllum piger</p>
    <p><milestone unit="page" facs="14"/></p>
    <p>Plaustrum Bootes lucidi verset face,</p>
    <p>(315) Nullusque Mundum melior illustret Deus;</p>
    <p>Circumuolantem tutus horrorem nigra</p>
    <p>Ridebo noctis, luce defensus tuae</p>
    <p>Diletta frontis. O nimis gratum diem</p>
    <p>Quicunque cunis primus illuxit meis!</p>
    <p>(320) Qui non volucri sortis inniti rotae,</p>
    <p>Aut fragilis auri tabidam pati sitim.</p>
    <p>Vanique honoris esse mendicum dedit,</p>
    <p>Sed amare docuit. captet incertum leuis</p>
    <p>Aurae fauorem, sceptraque &amp; dirum miser</p>
    <p>(325) Meditetur ostrum, quisquis oblitus Deae</p>
    <p>Fallacis aestus labilem ascendit thronum,</p>
    <p>Tragicoque tinctam murice indutus togam.</p>
    <p>Sibi imminentes semper exspectat Deos</p>
    <p>Nunquam satur timoris, &amp; nunquam boni</p>
    <p>(330) Securus animi, nil sibi tutum putat.</p>
    <p>Quam saepe feßis somnus obrepens genis</p>
    <p>Nimis inquieto cedit abruptus metu!</p>
    <p>Quam saepe cuncta numerat immensae miser</p>
    <p>Momenta noctis! interim si mus pipit.</p>
    <p>(335) Vel deprehensam felis in praedam ruit,</p>
    <p>Canisue latrat aliqua, vix audet loqui,</p>
    <p>Tamen silere prohibet infelix timor,</p>
    <p>Domesticosque voce non plenâ inuocat</p>
    <p>Et multa quaerit inscios, si vel fores</p>
    <p><milestone unit="page" facs="15"/></p>
    <p>(340) Satis fideli peßulo obductae silent,</p>
    <p>Vel aliquis imâ clausus in domo latet,</p>
    <p>Lumenque tenebras veritus accendi iubet;</p>
    <p>Nec sic quietus, mille per diuortia</p>
    <p>Vagatur animus, donec aspiret dies</p>
    <p>(345) Aliamque miserum rursus ad curam vocet,</p>
    <p>Sincera nunquam gaudia potentes habent,</p>
    <p>Quamuis beatos vulgus insanum putet.</p>
    <p>Quicunque dubiae mille Maeandros Deae</p>
    <p>Crebrosque lusus nouit, is mecum sciet</p>
    <p>(350) Nihil inuidere ducibus, &amp; amori sacer</p>
    <p>Ridebit omnes altior regum vices.</p>
    <p>Diletta sine te nulla dominatur meo</p>
    <p>Regina cordi, sola formosâ manu</p>
    <p>Vitae necisque iura dispensas meae.</p>
    <p>(355) Tu dulcis adamas Helmigem totum trahis</p>
    <p>Tuumque cogis viuere &amp; mori tuum.</p>
    <p>Tu dulce centrum claudis optato sinu</p>
    <p>Quicquid requirit Helmiges, quicquid vouet.</p>
    <p>Tu me suaui compede annexum tenens</p>
    <p>(360) Desiderati carceris ducis reum,</p>
    <p>Ducesque, donec quae tibi summum dies</p>
    <p>Ius atra dicet, ius simul dicat mihi</p>
    <p><milestone unit="page" facs="16"/></p>
    <p><hi rend="bold">CHORVS.</hi></p>
    <p>IAm vaga toto sidera Coelo</p>
    <p>Lato choreas agmine ducunt,</p>
    <p>(365) Et genitrici dulcia nocti</p>
    <p>Carmina laetâ voce frequentant.</p>
    <p>Illinc reliquis altior astris</p>
    <p>Vix exiguo cernitur igne</p>
    <p>Vibrare facem, nunquam fixo</p>
    <p>(370) Mutata loco, cardo magni</p>
    <p>Alter olympi, stella polaris.</p>
    <p>Hic arctos frigore torpens</p>
    <p>Lucida versat plaustra Bootes,</p>
    <p>Septem nitidis ignibus ardens,</p>
    <p>(375) Vbi Gnoßiacae molle puellae,</p>
    <p>Ter tria pingunt sidera sertum.</p>
    <p>Illic gelido natus in axe</p>
    <p>Circulus albo lumine splendet:</p>
    <p>Qui vel tectis candidus astris,</p>
    <p>(380) Vel magnarum lacte Dearum</p>
    <p>Pingens taciti caerula Caeli,</p>
    <p>Latè medium diuidit orbem,</p>
    <p>Rigido Boreae notus &amp; Austro.</p>
    <p>Hinc obliquo tramite totus</p>
    <p>(385) A Zodiaco scinditur aether</p>
    <p>Vbi prudentis dextra Tonantis</p>
    <p><milestone unit="page" facs="17"/></p>
    <p>Bis sex voluit signa micare,</p>
    <p>Singula varijs lucida stellis.</p>
    <p>Illinc magno Sirion astro</p>
    <p>(390) Videt ardenti currere caelo,</p>
    <p>Et sitientes vrere campos</p>
    <p>Iam maturà messe colonus.</p>
    <p>Inde pauentes saeuus Orion</p>
    <p>Sequitur stricto Pleiadas ense:</p>
    <p>(395) Calcat Leporis dextera dorsum;</p>
    <p>Timet Eridani gurgite mergi</p>
    <p>Inflexa parum planta sinistra.</p>
    <p>Stringit medios baltheus artus</p>
    <p>Latè triplici luce coruscus,</p>
    <p>(400) Humerique leuans lumina dextri</p>
    <p>Prope contingit cornua Tauri;</p>
    <p>Vnde piarum turba sororum</p>
    <p>Plangit miseri funus Hyantis</p>
    <p>Et perpetuis humida lacrymis</p>
    <p>(405) Mundo veterem prodit amorem:</p>
    <p>Quas obliquo lumine cernens</p>
    <p>Auriga pedem flexus vtrumque,</p>
    <p>Multoque madens lacte, corusco</p>
    <p>Aurea gestat vellera dorso:</p>
    <p>(410) Laeuaque bino lumine splendens</p>
    <p>Gerit infestos nauibus haedos,</p>
    <p>Vbi sidereâ fulgurit Harpe</p>
    <p><milestone unit="page" facs="18"/></p>
    <p>Caesamque gerit Gorgona Perseus,</p>
    <p>Sponsae pedibus proximus instans</p>
    <p>(415) Quam stelliferis praeuolat alis,</p>
    <p>Multo radians Pegasus igne:</p>
    <p>Qua seruati praemia vatis</p>
    <p>Vehit insigni tergore Delphin.</p>
    <p>Et qua niueis nititur alis</p>
    <p>(420) Pulchrae Ledae cautus adulter,</p>
    <p>Tangens rutilum paene draconem.</p>
    <p>Vnde minori proximus Vrsae</p>
    <p>Videt Andromedae sidera Cepheus,</p>
    <p>Et vicinae coniugis astra.</p>
    <p>(425) Hinc inuito Capra Lyaeo</p>
    <p>Iouis infantis fulget alumna,</p>
    <p>Vbi frigentis sidus Aquari</p>
    <p>Plenâ pluuias dissipat vrnâ.</p>
    <p>Inde tumentis pascitur hydrae</p>
    <p>(430) Auidus longo tergore Coruus;</p>
    <p>Et vicinam respicit Argo:</p>
    <p>Fulgida cuius transtra gubernat</p>
    <p>Multo pingens lumine clauum</p>
    <p>Nunquam nostris visus in oris</p>
    <p>(435) Sed bene Phariis cognitus agris,</p>
    <p>Pulchrâ rutilus fronte Canopus,</p>
    <p>Quo non aliud clarius vsquam</p>
    <p>Toto radiat sidus olympo.</p>
    <p><milestone unit="page" facs="19"/></p>
    <p>Illinc vno poplite flexus</p>
    <p>(440) Versâ facie ferus Alcides,</p>
    <p>Ora minantis respicit Anguis,</p>
    <p>Et nodosae pondera clauae</p>
    <p>Alte pauidum librat in hostem:</p>
    <p>Dextera crines planta Bootis,</p>
    <p>(445) Premit immanem laeua draconem:</p>
    <p>Tangitque manus paene sinistra</p>
    <p>Instrumentum nobile Phoebi,</p>
    <p>Cuius sonitu Thracius Orpheus</p>
    <p>Potuit duros mulcere Deos,</p>
    <p>(450) Et difficilis Numina regni</p>
    <p>Dulci querulus flectere cantu:</p>
    <p>Potuit vastis horrida tenebris</p>
    <p>Atria Ditis, qua Styx nouies</p>
    <p>Interfuso gurgite claudit,</p>
    <p>(455) Non offenso penetrare pede</p>
    <p>Pulchrae Eurydices sidus amator.</p>
    <p>Felix nimium, qui fortunae</p>
    <p>Liber ab aestu, despicit alio</p>
    <p>Pectore curas regia circum</p>
    <p>(460) Tecta volantes, &amp; signiferi</p>
    <p>Hospes olympi, stupet attonitus</p>
    <p>Centum gemini secreta poli.</p>
    <p>Qui scrutatur cur ita properent</p>
    <p>Se brumales perdere soles.</p>
    <p><milestone unit="page" facs="20"/></p>
    <p>(465) Cur tam longas protrahat vmbras</p>
    <p>Nox hybernis vecta quadrigis:</p>
    <p>Cur noctiuagae cornua lunae</p>
    <p>Nunquam certâ lege vagentur,</p>
    <p>Et modò plenâ, modò dimidiâ</p>
    <p>(470) Micet inconstans Cynthia fronte:</p>
    <p>Cur tam dubio fulmina motu</p>
    <p>Icta ferantur; cur Phoebaea</p>
    <p>Non violando vertice daphne,</p>
    <p>Si diuorum laesa sagittis,</p>
    <p>(475) Vel fulmineis arida flammis</p>
    <p>Perdat veterem frondis honorem,</p>
    <p>Tristi augurio terreat orbem,</p>
    <p>Et venturi tempora belli,</p>
    <p>Vel magnatum funera signet.</p>
    <p>(480) Cur si nigris cornibus horret,</p>
    <p>Quando reuersos colligit ignes,</p>
    <p>Delia magnos nunciet imbres:</p>
    <p>Cur virgineo tincta rubore</p>
    <p>Praeparet Euros aurea Phoebe:</p>
    <p>(485) Cur si quarto purior ortu,</p>
    <p>Non obtuso nubila cornu</p>
    <p>Splendet nitidis Cynthia flammis,</p>
    <p>Nullo boreae flamine laesus</p>
    <p>Agat in sudo rure colonus</p>
    <p>(490) Longa beati tempora mensis.</p>
    <p><milestone unit="page" facs="21"/></p>
    <p>Cur tam multis variet maculis</p>
    <p>Vix bene natum Delius aurum,</p>
    <p>Dum praesagus denotat imbres;</p>
    <p>Vel ventorum tristia toto</p>
    <p>(495) Debacchantum proelia ponto.</p>
    <p>Cur tam maesto pallida vultu</p>
    <p>Linquat croceos Aurora thoros,</p>
    <p>Dum vicinis sentit pluuijs</p>
    <p>Omnia caeli labra grauari,</p>
    <p>(500) Et foeta ferè nubila findi.</p>
    <p>Cur tam varios imbrifer arcus</p>
    <p>Trahat aduerso sole colores.</p>
    <p>Qualia mundo damna minetur,</p>
    <p>Aut ignito syrmate dirus,</p>
    <p>(505) Aut ardenti crine Cometa.</p>
    <p>Felix nimium! qui naturae</p>
    <p>Admirandas discere leges,</p>
    <p>Et solerti mente latentes</p>
    <p>Rerum potuit noscere causas.</p>
  </div>
  <div type="level2" xml:id="actvs-tertivs">
    <head>6. ACTVS TERTIVS</head>
    <p>Rosimunda Helmiges.</p>
    <p>(510) HEL. Regina parce, coniugem &amp; regem iubes</p>
    <p>Perire ferro? Ros. patris homicidam mei.</p>
    <p>Hel. Hoc iure belli licuit. Ros. hoc alio licet.</p>
    <p>Hel. Natura facinus improbat. Ros. pater probat</p>
    <p><milestone unit="folio" facs="C"/></p>
    <p><milestone unit="page" facs="22"/></p>
    <p>Hel. Diu sepultus scilicet. Ros. Tamen mihi</p>
    <p>(515) Adhuc superstes; vlla vix fugit dies</p>
    <p>Quin inter vmbras eius efigies meis</p>
    <p>Oberret oculis, sanguine &amp; tabo obsita.</p>
    <p>Et saepe cranium, saepe feralem scyphum,</p>
    <p>Et saepe pauidae monstrat abscißum caput,</p>
    <p>(520) Et adhuc cruenta vulnera, ac fracto sono</p>
    <p>Crebro ingemiscens animat in caedem viri,</p>
    <p>Ferrumque tradens, pectus ambiguum excitat,</p>
    <p>Et saepe repetit: ipse sufficiam tibi</p>
    <p>Praesens furores, ipse librabo manum;</p>
    <p>(525) Tu te parentis vindicem &amp; natam proba.</p>
    <p>Probabo natam genitor, &amp; mortis tuae</p>
    <p>Animosa vindex, facinus aggrediar nouum</p>
    <p>Quod nulla sileat, nulla non stupeat dies.</p>
    <p>Hel. Regina quid te somnii lusam dolo</p>
    <p>(530) Inane spectrum stimulat ad tantum nefas?</p>
    <p>Queiscumque celerem Parca perneuit colum,</p>
    <p>Adscribit vltra non reuersuros stygi.</p>
    <p>Sed saepe mens humana, quam fallax amor,</p>
    <p>Tacitaeque noctis fortè decepit pauor,</p>
    <p>(535) Imaginatur spectra, &amp; amißos diu</p>
    <p>Rediisse Manes credit, ast Lethe nouem</p>
    <p>Remeare prohibens alueis vinctos ligat.</p>
    <p>Quin ipse caeci rigidus imperij Deus</p>
    <p>Adamante multo ferreas claudit fores,</p>
    <p><milestone unit="page" facs="23"/></p>
    <p>(540) Et si quid in cadauer aut hominum impius,</p>
    <p>Aut bestiarum triste designet furor,</p>
    <p>Curare vel sentire defunctos vetat.</p>
    <p>Ros. Si nocte tantum misera vidissem mei</p>
    <p>Spectrum parentis, quando vel demens timor</p>
    <p>(545) Sensus quietos fascinat, vel mortuos</p>
    <p>Falsò redisse pertinax amor putat;</p>
    <p>Fuisse lusam somnio haud aegrè feram.</p>
    <p>Maiora dicam monstra, quae sol conscius</p>
    <p>Et vana non fuisse testetur dies.</p>
    <p>(550) Cum me nefando pollui primum mero</p>
    <p>Caluamque patris impio labro attigi:</p>
    <p>Horrore subitus membra concussit pauor,</p>
    <p>Et Alboini grande testatus nefas</p>
    <p>Salsus per artus sudor attonitos iit,</p>
    <p>(555) Piasque sceleri stomachus occludens fores</p>
    <p>Vomere coegit: corrui, lapsam piae</p>
    <p>Famulae fouebant, iamque dubitantem mori,</p>
    <p>Et paene patri redditam ad lucum ferunt,</p>
    <p>Qui spissus vmbrâ regio incumbens Lari</p>
    <p>(560) Tardoque pallens frigore &amp; lento gelu</p>
    <p>Hinc inde vinctus prohibet aestiuos nimis</p>
    <p>Ardere soles: nullus hic vnquam dies</p>
    <p>Blanditur oculis, nulla deplorat suos</p>
    <p>Ignes aedon; luctifer bubo gemit</p>
    <p>(565) Laeuumque plangunt omen infaustae striges</p>
    <p><milestone unit="folio" facs="C2"/></p>
    <p><milestone unit="page" facs="24"/></p>
    <p>Non hic adultam colligit frugem Ceres,</p>
    <p>Aut Bacchus vuas; squallet aeterno situ</p>
    <p>Inamaena tellus, desides vmbrae tegunt,</p>
    <p>Et tacitus horror inferis sacrum nemus.</p>
    <p>(570) Hinc ter vocari nomen audiui meum.</p>
    <p>Et ecce, &amp; ecce rursus hic adstat mihi,</p>
    <p>Et Alboinum rursus ad poenam vocat.</p>
    <p>Venerande genitor! Helmiges nunquid vides?</p>
    <p>Iterum receßit. anime quid moras trahis</p>
    <p>(575) Inulte? patris vindicem &amp; natam proba.</p>
    <p>Iam tempus vrget, Helmiges virum indue.</p>
    <p>Hel. Ignosce. Ros. vel tu morere. Hel. Quid princeps iubes?</p>
    <p>Ros. Pereat Tyrannus. Hel. egone tam clarum ducem?</p>
    <p>Ros. Vel tu peribis nobilis stupri reus.</p>
    <p>(580) Hel. Regina. Ros. vel iam perime. Hel. Quo poßem
    modo</p>
    <p>Cuius satelles plurimus stipat latus?</p>
    <p>Ros. Iam segnis omnes occupat vires sopor,</p>
    <p>Et facile votis tempus adspirat meis;</p>
    <p>In dormientis tela stringamus caput:</p>
    <p>(585) Et dum quiescit aureum Phoebi iubar,</p>
    <p>Iussuque noctis omnium voces silent,</p>
    <p>Defensa tenebris terga mandemus fugae.</p>
    <p>Praecedo, tu me sequere. Hil. prô Deum fidem!</p>
    <p><milestone unit="page" facs="25"/></p>
    <p><hi rend="bold">CHORVS.</hi></p>
    <p>QVO tam celeri concita gressu</p>
    <p>(590) Rosimunda ruit? quo se rapient</p>
    <p>Tam praecipitis monstra furoris?</p>
    <p>Vulnus nimiâ flammeus irâ,</p>
    <p>Scintillanti fulgurit oculo:</p>
    <p>Et modò totum pallida corpus</p>
    <p>(595) Et modò multo tincta rubore</p>
    <p>Cuncta minaci pectore versat,</p>
    <p>Per diuersos acta colores</p>
    <p>Nusquam stabilis forma vagatur,</p>
    <p>Et se species mutat in omnes.</p>
    <p>(600) Quid non audes animose dolor?</p>
    <p>Dum defuncti funera patris</p>
    <p>Filia toto concipit animo?</p>
    <p>Postquam miseros praefica lessus</p>
    <p>Fessa dolendi rupit, &amp; omni</p>
    <p>(605) Exhausta stupent lumina fletu:</p>
    <p>Colligit aegro corde furorem,</p>
    <p>Et crescentes incitat iras,</p>
    <p>Quaeritque vias mille nocendi.</p>
    <p>Non sic valido saucia thyrso</p>
    <p>(610) Et commotis excita sacris</p>
    <p>Rapitur pauidam Baccha per vrbem.</p>
    <p><milestone unit="folio" facs="C3"/></p>
    <p><milestone unit="page" facs="26"/></p>
    <p>Non sic catulis Tigris ademptis</p>
    <p>Fremit, &amp; toto corpore sparsam</p>
    <p>Centum maculis indicat iram.</p>
    <p>(615) Si quando semel foemina dirum</p>
    <p>Hausit totâ mente furorem,</p>
    <p>Nunquam faciles effera poenas,</p>
    <p>Nec vulgares cogitat actus.</p>
  </div>
  <div type="level2" xml:id="actvs-qvartvs">
    <head>8. ACTVS QVARTVS</head>
    <p>ROSIMVNDA, HELMIGES,</p>
    <p>Nobilis, Satellites.</p>
    <p>ROS. Facinus peractum est; ille totius pauor</p>
    <p>(620) Terrorque mundi feminae occisus iacet.</p>
    <p>Quae iam parentis vindici tutum dabit</p>
    <p>Locum latendi regio? quo fugimus mei</p>
    <p>Consors facinoris Helmiges? seu quà sacris</p>
    <p>Tibiscus vndis alueum lentum trahit,</p>
    <p>(625) Et opima latae regna Pannoniae iacent.</p>
    <p>Seu quà propinquum Gepida Carpatem videt</p>
    <p>Vbi sceptra quondam genitor infaustâ tulit</p>
    <p>Rapienda dextrâ. Hel. Nescio quis aures sonus.</p>
    <p>Fugiamus, instant. Nob. currite. ah dirum nefas!</p>
    <p>(630) Properate celeres, nullus effugio locus</p>
    <p><milestone unit="page" facs="27"/></p>
    <p>Pateat scelestis, vnus occlusas fores</p>
    <p>Obseruet, vnus litora propinqui maris.</p>
    <p>Tu quà Rauennam; tuque Pannoniae viam</p>
    <p>Praeuerte; tu si Rhaeticas Alpes petant,</p>
    <p>(635) Montesue fortè Noricos; tu si Comum,</p>
    <p>Tu si Tridentum. Currite, infandum scelus</p>
    <p>Non eat inultum: nobiles poenas dabunt.</p>
    <p>NOBILIS.</p>
    <p>QVicumque regno fidit &amp; falsâ boni</p>
    <p>Deceptus vmbrâ, purpuram &amp; vanum nimis</p>
    <p>(640) Suspirat ostrum, nescit is regum vices,</p>
    <p>Aulaeque casus, caeca non vnquam diu</p>
    <p>Fortuna laeto principes sinu fouet:</p>
    <p>Arbitrioque cuncta foemineo mouens,</p>
    <p>Quos semel ad astra vexerat, rursum premit,</p>
    <p>(645) Humana nullâ fata dispensans fide.</p>
    <p>Hinc perspicacis docta pictoris manus,</p>
    <p>Finxit caducis labilem niti rotis,</p>
    <p>Celerique geminos excitans alâ pedes</p>
    <p>Infame monstrum lubricae imposus pilae,</p>
    <p>(650) Et vniuersi fraena committens, prius</p>
    <p>Aures &amp; oculos abstulit, ne vel fauor</p>
    <p>Lenire durum pectus, aut lachrimae queant.</p>
    <p><milestone unit="page" facs="28"/></p>
    <p>Hinc saepe surdas ante fortunae fores</p>
    <p>Mendicat alta munia, aut fragiles opes</p>
    <p>(655) Demens Iuuenta; cumque ter centum preces,</p>
    <p>Et mille vota vanus elusit labor,</p>
    <p>Non audiendum flebilis lessum ciet.</p>
    <p>Hinc saepe reges, saepe magnanimos duces,</p>
    <p>Quando iocari libuit, in scenam rapit;</p>
    <p>(660) Et acta refluis instar Euripi vadis</p>
    <p>Quacumque voluit aestus, inconstans ruit:</p>
    <p>Totumque mundum perpeti gyro regens,</p>
    <p>Nihil quietum stare, nil longum sinit</p>
    <p>Sic quando vernus prata depingit viror</p>
    <p>(665) Omnique pulchra ludit in campo Venus,</p>
    <p>Et vbique nectar seminat, Corydon gregem</p>
    <p>Ad laeta ducit pascua, &amp; doctus leui</p>
    <p>Animare statu fistulam, veteres refert</p>
    <p>Chloridos amores, donec inclinans parem</p>
    <p>(670) Binas secarit Phoebus in partes diem:</p>
    <p>Tunc inter herbas prandio quaerit locum,</p>
    <p>Et vtriculari tibia inuitat Deos:</p>
    <p>Perâque promens caseum, &amp; septem nuces</p>
    <p>Et quinque panis vncias, &amp; allij</p>
    <p>(675) Lucanicaeque fragmen, &amp; parum meri</p>
    <p>Et octo ficus, rusticam mensam instruit:</p>
    <p>At si pusillo passerem rostro videt</p>
    <p>Avehere micas panis, oblitus famem,</p>
    <p><milestone unit="page" facs="29"/></p>
    <p>Nidumque certus quaerere, volantem leui</p>
    <p>(680) Et cursu &amp; oculo sequitur. ab Corydon mane:</p>
    <p>Incaute Corydon! celere quo raperis pede?</p>
    <p>Properasse poenitebit; hâc viridi ferox</p>
    <p>Anguis sub herba noxiâ foedum lue</p>
    <p>Cubile posuit; ecce iam vibrans caput,</p>
    <p>(685) Immane tergum sinuat, &amp; multo trahens</p>
    <p>Caudam veneno liuidam, signit viam.</p>
    <p>Diroque foetus sanguine &amp; tabo iubas</p>
    <p>Crebrâ fugaces implicat spirâ pedes,</p>
    <p>Tremulos per artus impio morsu furens:</p>
    <p>(690) Et inuocantem serò syluestres Deos,</p>
    <p>Et nota Dryadum sacra compellit mori.</p>
    <p>Miserande Corido! sed quod hic spectrum? Deus!</p>
    <p>VMBRA CVNIMVNDI &amp; Vmbra Alboini.</p>
    <p>CVN. Iam sic iuuat perisse, iam dirum scyphi</p>
    <p>Et tot cruenta vulnera, &amp; truncum caput,</p>
    <p>(695) Et si quod vltra crimen hostilis furor</p>
    <p>In Cunimundum est ausus, admissum probo.</p>
    <p>Cecidisse sic me decuit vt caeso semel,</p>
    <p>Tu te probares filiam dignam patre</p>
    <p><milestone unit="page" facs="30"/></p>
    <p>Rosimunda vindex, laudo generosam indolem,</p>
    <p>(700) Tantâque nil a stirpe degenerem manum.</p>
    <p>Disce Alboine, disce, quid fuerit piam</p>
    <p>Furiare natam, disce quid talem scyphum</p>
    <p>Offerre patris vindici, parem tuo,</p>
    <p>Dignamque tanto scelere mercedem refers.</p>
    <p>(705) An nesciebas stulte, quod nullum Dii</p>
    <p>Abire tutum crimen vltores sinant?</p>
    <p>Et dura Nemesis, segnis in poenas quidem,</p>
    <p>Sed aequa tandem ferream stringat manum,</p>
    <p>Multoque foetam sulphure &amp; multâ styge,</p>
    <p>(710) In noxiorum capita crudelis pluat?</p>
    <p>An nesciebas ista? cum vanae nimis</p>
    <p>Confisus aurae nobile audebas scelus,</p>
    <p>Quod nulla maesto diluet satis vado</p>
    <p>Inamaena Lethe, nulla Styx merget satis.</p>
    <p>(715) Si vel perennem poma destituant famem,</p>
    <p>Aut vnda fugiens seruidam ludat sitim,</p>
    <p>Vel grande saxum languidum premat caput.</p>
    <p>Si ferre iubeat aequus vmbrarum arbiter,</p>
    <p>Quodcumque vatùm doctus inuenit furor</p>
    <p>(720) Quodcumque Phlegeton igneo claudit sinu,</p>
    <p>Immane, dirum, triste, detestabile,</p>
    <p>Minora meritis praemia rependet tuis.</p>
    <p>Nefande perge, quidquid exactum est adhuc,</p>
    <p>Natae luisti, reliqua debentur patri,</p>
    <p><milestone unit="page" facs="31"/></p>
    <p>(725) Quae te morantur altero foro reum.</p>
    <p>At ecce prodit non satis constans sibi</p>
    <p>Et saepe celerans, saepe suspendens gradum,</p>
    <p>Immane quiddam spirat, &amp; centum notis</p>
    <p>Se prodit animi multa meditantis furor</p>
    <p>(730) Sic quando totum Baccha concepit Deum</p>
    <p>Omnisque sensus impetens haesit parum,</p>
    <p>Quò currere velit dubitat, at graui dein</p>
    <p>Stimulata thyrso, non satis suum tegit</p>
    <p>Impar furorem; venter impulsus tremit,</p>
    <p>(735) Anhelitusque creber at fractus tamen</p>
    <p>Pectus fatigat, igneo passim minax</p>
    <p>Vagatur oculo, saepe marcescunt genae</p>
    <p>Et saepe pallent, mille per formas dolor</p>
    <p>Immanis errat, fertur ambiguo pede</p>
    <p>(740) Quacumque Bacchi iura lymphatam trahunt:</p>
    <p>Iam dubia sistit, iamque vicini iugum</p>
    <p>Sublime montis arduo saltu petit.</p>
    <p>Et si quis olim pectus incendit dolor</p>
    <p>Obliuione longa quem texit dies,</p>
    <p>(745) Iterum recurrit, repetit antiquas memor</p>
    <p>Animo querelas, preßa vindictae siti.</p>
    <p>Et insolentis miles effrenis Dei</p>
    <p>Per saxa &amp; ignes impigro cursi ruit</p>
    <p>Iurata nulli parcere, ac valido feram</p>
    <p>(750) Armata thyrso dexteram, in cunctos ruit</p>
    <p><milestone unit="page" facs="32"/></p>
    <p>Viresque &amp; iras colligens, donec satur</p>
    <p>Tandem nocendi feßus exspiret furor.</p>
    <p>Quid ille motus indicat? quaßat caput,</p>
    <p>Crebroque terras intuens, crebrò polum,</p>
    <p>(755) Ardet, minatur aestuat, currit, gemit.</p>
    <p>Molitur aliquid efferum. Alb. testor Deos</p>
    <p>Et te scelesta! Cun. grande meditatur malum</p>
    <p>Nec facile voluit crimen exundans furor.</p>
    <p>Alb. Rosimunda! Cun. quid te concitas? Alb. poenas dabis.</p>
    <p>(760) Cun Compesce tantos impetus, serò furis.</p>
    <p>Alb. Natae nefandae genitor! Cun. &amp; piae quoque</p>
    <p>Alb. Qua coniugali iuncta; vah taedet loqui.</p>
    <p>Libet ire contra: lentus est nimis furor</p>
    <p>Quicumque loquitur, languidas odi moras</p>
    <p>(765) Hactenus inultus, quis mihi tradat faces?</p>
    <p>Et adhuc rubentem sanguine sarißam meo?</p>
    <p>Cun. Quò pondus istud vergitur? noui notas</p>
    <p>Veteris furoris: talis hyrcanâ leo</p>
    <p>Sub rupe recubans, hoste conspecto exilit,</p>
    <p>(770) Grauique terrens omne rugitu nemus,</p>
    <p>Flauamque crispans plurimâ rugâ cutem,</p>
    <p>Terram intuetur toruus, &amp; iubam quatit,</p>
    <p>Et ter quaterque tergus alcaeâ ferit,</p>
    <p>Rabiemque reuocans igneo vultu micat.</p>
    <p>(775) Nil machinatur humile tam magnus dolor.</p>
    <p><milestone unit="page" facs="33"/></p>
    <p><hi rend="bold">CHORVS.</hi></p>
    <p>O Quàm leuibus perfida plantis</p>
    <p>Vertit celerem fortuna pilam!</p>
    <p>Et quàm nullo vaga iudicio</p>
    <p>Lubrica regum fata gubernat!</p>
    <p>(780) Non tam dubio voluitur aestu,</p>
    <p>Aut Euripi mobilis vnda</p>
    <p>Sibimet refluis obuia lymphis,</p>
    <p>Aut incerti vada Maeandri;</p>
    <p>Quamuis centum flexibus errent</p>
    <p>(785) Et non vllâ lege vagentur.</p>
    <p>Qualis tenero paruulus ore</p>
    <p>Inflat vilis stramina cannae,</p>
    <p>Laticemque tenens smegmate mixtum</p>
    <p>Bullam tremulis fingit in vndis.</p>
    <p>(790) Quam vel minimo flamine ventus,</p>
    <p>Vel momentum dißipat horae.</p>
    <p>Qualis primi gaudia veris</p>
    <p>Multo Zephyrus flore coronat,</p>
    <p>Quem vel rigidus demetit Auster,</p>
    <p>(795) Vel violentus Phoebus adurit.</p>
    <p>Non iam cupidos pascit ocellos,</p>
    <p>Non nectareos halat odores,</p>
    <p>Non in folijs fulgurit aurum</p>
    <p><milestone unit="page" facs="34"/></p>
    <p>Non inconstans purpura ridet;</p>
    <p>(800) Non coccineos Flora capillos</p>
    <p>Interfuso corrigit ostro,</p>
    <p>Non caeruleis variat maculis,</p>
    <p>Non formoso diuidit igne;</p>
    <p>Eneruato caudice marcens,</p>
    <p>(805) Terram toto corpore plangit.</p>
    <p>Frustra multo fidimus auro;</p>
    <p>Frustra fluidis credimus annis;</p>
    <p>Frustra tumido tingimur ostro;</p>
    <p>Frustra volucri nitimur aeuo;</p>
    <p>(810) Frustra tanto studio vanam</p>
    <p>Quaerimus aulam. Nescit stabili</p>
    <p>Fortuna loco stulta morari;</p>
    <p>Et quod nostros digerit annos</p>
    <p>Nunquam celeres contrahit alas</p>
    <p>(815) Labile tempus. Desine magnam</p>
    <p>Quicumque sapis quaerere sortem.</p>
    <p>Icarus alâ vectus in altum</p>
    <p>Finxit tumido nomina ponto,</p>
    <p>Et qui nimijs excidit ausis</p>
    <p>(820) Iacet Eridani gurgite sparsus</p>
    <p>Miserae Clymenes flebilis infans.</p>
    <p>Feriunt altos fulmina montes.</p>
    <p>Maxima frangunt robora venti.</p>
    <p>Regum penetrant atria curae.</p>
    <p><milestone unit="page" facs="35"/></p>
    <p>(825) Viuite laeti, qui nec dubiae</p>
    <p>Sortis alumni, nec curarum</p>
    <p>Compede nexi, spernitis alto</p>
    <p>Pectore, quicquid nimis ambiguo</p>
    <p>Fortuna leuis iure coercet.</p>
  </div>
  <div type="level2" xml:id="actvs-quintvs">
    <head>10. ACTVS QUINTVS</head>
    <p>LONGINVS, SENEX.</p>
    <p>(830) QVID anime tandem statuis? hinc amor trahit</p>
    <p>Nimiumque dulci pectus exercens face</p>
    <p>Ad sceptra pronum penitus affectum rapit:</p>
    <p>Et quidquid Adria, quidquid immenso sinu</p>
    <p>Tyrrhenus ambit, fascibus totum meis</p>
    <p>(835) Promittit: hinc iurata non sinit fides;</p>
    <p>Et dira caeli fulmina, &amp; iustos nimis</p>
    <p>Periuriorum vindices pauens Deos</p>
    <p>Suspendit animum, nec quid audendum liquet.</p>
    <p>Amor timori pugnat, &amp; amori timor.</p>
    <p>(840) Sic quando patrio tutus in portu sedet</p>
    <p>Nauclerus, omnes repetit oceani metus,</p>
    <p>Et multa dubitat; hinc potens auri sitis</p>
    <p>Inuitat animum, pauidus hinc pugnat timor</p>
    <p>Et nota pelagi monstra, &amp; infidum mare</p>
    <p><milestone unit="page" facs="36"/></p>
    <p>(845) Opponit oculis; hîc duas syrtes notat</p>
    <p>Quas saepe leuiter aestus accedens tegit,</p>
    <p>Certam ruinam ratibus; hinc surgit minax</p>
    <p>In astra scopulus naufrago infamis vado.</p>
    <p>Hic aestuanti pontus Euripo furit,</p>
    <p>(850) Fluctuque pauidas terret incerto rates.</p>
    <p>Hinc aliqua rauco Scylla latratu tonat,</p>
    <p>Nullisque tutum nauibus torquet caput.</p>
    <p>Ibi quando totum vertit a fundo fretum</p>
    <p>Nabathaeus Eurus, per procellosum mare</p>
    <p>(855) Horrenda cete tergore immani micant,</p>
    <p>Ventoque fluctus nare quem plenâ vomunt</p>
    <p>Queis vnda parcit, breuibus illidunt rates.</p>
    <p>Illic Charybdis saeuit, &amp; vasti cauis</p>
    <p>Inclusus antris mugit oceani fragor.</p>
    <p>(860) Quid faciat amens? fidat incerto mari?</p>
    <p>Certum est perîclum. desidem vitam trahat</p>
    <p>Tantumque patrio lentus aßideat foco?</p>
    <p>Mortemque quam vitabat instantem breui</p>
    <p>Iners moretur? vilis est animi leuem</p>
    <p>(865) Trepidare mortem; gaudet aduersis premi</p>
    <p>Infracta virtu, &amp; nihil metuens sibi</p>
    <p>Molitur alta semper herous vigor.</p>
    <p>Sic vrbis olim primus aeternae sator</p>
    <p>Mauorte dignus patre, post aui necem</p>
    <p>(870) Ad sceptra fratre strauit occiso viam.</p>
    <p><milestone unit="page" facs="37"/></p>
    <p>Sic magnus etiam Caesar, insuetus parem</p>
    <p>Tolerare quemquam, victor e Belgis redux</p>
    <p>Romam in triumphum duxit, &amp; fausto alite</p>
    <p>Totius orbis solus imperium tulit.</p>
    <p>(875) Fortuna timidos spernit, audaces iuuat.</p>
    <p>Quid anime dubitas? vana succumbat fides,</p>
    <p>Periurijque stultus exspiret timor.</p>
    <p>Tantum meretur purpura, &amp; tantum decor</p>
    <p>Formae beata; quisquis ad regni notas</p>
    <p>(880) Deliberato firmus affectu ruit,</p>
    <p>Non vlla trepidat scelera, non ipsum Iouem</p>
    <p>Quamuis rubentem fulmine armârit manum,</p>
    <p>Et insolentes vltor a tergo premat.</p>
    <p>Si totus atros increpet nimbos polus,</p>
    <p>(885) Altumque tonitru pectus infesto petat:</p>
    <p>Et totus Acheron iuret vnius necem;</p>
    <p>Perimere forsan poteris, immotus tamen</p>
    <p>Restabit animus nullius fati reus.</p>
    <p>Quid anime frustra metuis? &amp; Superum graues</p>
    <p>(890) Meditaris iras? turpis excedat timor,</p>
    <p>Et vile pectus aliquod e plebe occupans</p>
    <p>Quos vanus olim inuenit, obseruet Deus.</p>
    <p>Sen. Longine tutum quid tibi statum inuides,</p>
    <p>Regnique dubias quaeris iniusti notas?</p>
    <p>(895) Quid sceptra facient? quid tibi regni dabit</p>
    <p><milestone unit="folio" facs="D"/></p>
    <p><milestone unit="page" facs="38"/></p>
    <p>Inane nomen? cetera exarchus potes.</p>
    <p>Long. Vt ergo lateam semper? &amp; quondam meum</p>
    <p>Commilitonem lixa dominantem sequar?</p>
    <p>Sen. Cum te coronet largus Augusti fauor,</p>
    <p>(900) Praestat sequi, quam persequi. Long. hoc Narses
    suo</p>
    <p>Damno probauit. Non satis tutò fauent</p>
    <p>Vnquam potentes, qualis inconstans fluit:</p>
    <p>Breuis aura veris saepe ventorum rea</p>
    <p>Et saepe pluuiae, talis est aulae fauor.</p>
    <p>(905) Regale nulla limen ingreditur fides.</p>
    <p>Quam multa suspicatur aeternus timor!</p>
    <p>Quam multa trepidat! nil amicitiae valet</p>
    <p>Sociale nomen: quos prius nexu pari</p>
    <p>Sincerus animus iunxit, &amp; testis Deus,</p>
    <p>(910) Vt sic libido fuerit, ad necem trahit.</p>
    <p>Qui praeuenire fata non audet sua,</p>
    <p>Vult praeueniri. Sen. militem nullum times?</p>
    <p>Long. Quem procul ab Italis Tauricâ feßum niue,</p>
    <p>Longoque belli taedio Parthus premit.</p>
    <p>(915) Sen. Stultum est fugacis schemate elusum boni</p>
    <p>Tentare memorem regis irati manum.</p>
    <p>Long. Stultum est timere quando, tam pronam meis</p>
    <p>Fortuna facilis ausibus sternit viam.</p>
    <p>Sen. Quicumque dubiae credit in sanus Deae</p>
    <p><milestone unit="page" facs="39"/></p>
    <p>(920) Tumidâque raptum dexterâ sceptrum gerit.</p>
    <p>Hunc tristis aliquo Nemesis offendet loco,</p>
    <p>Poenaeque tradet deditum noxae caput.</p>
    <p>Long. Quicumque Caeli monstra, vel mundi timet</p>
    <p>Imbellis arma, lateat, &amp; vulgi reus,</p>
    <p>(925) Anadema nunquam capite tam vili gerat.</p>
    <p>Sen. Iniqua nunquam regna durabunt diu.</p>
    <p>Long. Testetur illud Roma, quâ mundum sibi</p>
    <p>Subdidit, eâdem nitor ad regnum viâ.</p>
    <p>Sen. Siccine recessit? quam nimis dirè furit</p>
    <p>(930) Quicumque sanae mentis arbitrio carens,</p>
    <p>Ad alta caeco regna conatu ruit.</p>
    <p>Sic quando primo vere soluuntur niues,</p>
    <p>Arborque gemmis cuncta pubescit nouis,</p>
    <p>Venator audax dexterâ venabulum</p>
    <p>(935) Laeuâque pedicas portat; ex humeris fluit</p>
    <p>Cornuque &amp; arcus habilis, &amp; forti canes</p>
    <p>Loro ligatos ducit, ac nudo pede</p>
    <p>Ne fortè fractum calceis lignum crepet,</p>
    <p>Et ante tempus lustra dimittant ferae;</p>
    <p>(940) Scrutatur omnes nemoris horrendi specus,</p>
    <p>Caecasque latebras, &amp; per ignotas vias</p>
    <p>Vastosque saltus currit impauido gradu,</p>
    <p>Et vbique cautas belluis tendit plagas.</p>
    <p>At si Lycisca dum procul lento suem</p>
    <p><milestone unit="folio" facs="D2"/></p>
    <p><milestone unit="page" facs="40"/></p>
    <p>(945) Odore sensit, feruidis latratibus</p>
    <p>Monuit sequentem, protinus venabulo</p>
    <p>Generosus instat, &amp; licèt totam induit</p>
    <p>Irata rabiem bellua, &amp; culmos quatit,</p>
    <p>Omnesque vasti corporis setae rigent;</p>
    <p>(950) Et dens minace saeuus in spuma natat,</p>
    <p>Violentus iram, nec satis tanti capax</p>
    <p>Doloris, altum frendit immanis furor.</p>
    <p>Nihil mouetur pertinax, quem nec mali</p>
    <p>Nec mortis vllus terret intrepidum metus</p>
    <p>(955) Cuicumque regno pectus afflatum furit,</p>
    <p>Quamuis perîclum videat; haud credit tamen.</p>
    <p>Et si quod esse credat, haudquaquam timet.</p>
    <p>ROSIMVNDA, HELMIGES, VMBRA ALBOINI.</p>
    <p>ROS. Egone laterem? nata tam magno patre?</p>
    <p>Qui tam superbi nuper imperij potens</p>
    <p>(960) Subesse vidit fascibus totum suis</p>
    <p>Quidquid Tibiscus, quidquid Euxinum mare,</p>
    <p>Et Scythicus Ister algido claudit sinu?</p>
    <p>Quicumque vitam regiam, &amp; luxum semel</p>
    <p>Gustauit aulae, serò deponit suâ</p>
    <p><milestone unit="page" facs="41"/></p>
    <p>(965) Diadema fronte, serò regalem domum</p>
    <p>Et alta linquit atria, haud facilè tenax</p>
    <p>Dediscit animus regere, qui rexit diu.</p>
    <p>Sic mollis olim viola crudeli nimis</p>
    <p>Percussa nimbo, triste submittit caput,</p>
    <p>(970) Humumque plangens luget amissum decus</p>
    <p>Inter minora gramina, &amp; viles agri</p>
    <p>Suppreßa foetus; nullus aut fragrans odor,</p>
    <p>Aut fulgor auri languidas vestit comas,</p>
    <p>Sed multus aegris humor in folijs natat.</p>
    <p>(975) At si serenus discutit nimbum polus,</p>
    <p>Totoque mundo liberum fundat iubar</p>
    <p>Phoebaea lampas, illa formosum caput</p>
    <p>Excludit iterum, gramine indignans tegi,</p>
    <p>Multâque flammâ purpuram tingit suam,</p>
    <p>(980) Et inter herbas aureo vultu micat.</p>
    <p>Nequit latere, quisquis immutabili</p>
    <p>Iussu Deorum natus ad regnum fuit.</p>
    <p>Quocumque dubios fata mortales agunt</p>
    <p>Si sponte non sequantur, inuitos trahunt.</p>
    <p>(985) Qualis sonante turbinem loro puer</p>
    <p>Et huc &amp; illuc versat, inconstans velut</p>
    <p>Suggeßit ardor; talis hunc mundum Deus,</p>
    <p>Quacumque nutat animus, ambiguum rotat.</p>
    <p>Sed quo scelesta rapior? Indignum nimis</p>
    <p>(990) Meditaris anime facinus. Excedat furor,</p>
    <p><milestone unit="folio" facs="D3"/></p>
    <p><milestone unit="page" facs="42"/></p>
    <p>Viuat parentis Helmiges vindex mei.</p>
    <p>Egone Deos periura tot periculis</p>
    <p>Olim probatam stulta violabo fidem?</p>
    <p>Testor Deorum numen, &amp; sanctos mei</p>
    <p>(995) Manes parentis, teque qui sacrâ face</p>
    <p>Mundo serenum Phoebe dispensas diem,</p>
    <p>Lateque fusi spatia percurrens poli</p>
    <p>Secreta semper cordis humani vides,</p>
    <p>Regnare non vult animus; inuitum tamen</p>
    <p>(1000) Aulae voluptas cogit, &amp; pellax amor,</p>
    <p>Nec sat resistit. Anime quid tandem iubes?</p>
    <p>Quid fluctuaris? Helmiges pereat meus.</p>
    <p>Meus? Peribit? nullius culpae reus</p>
    <p>Hoc vindicati praemium patris ferat?</p>
    <p>(1005) Abscede rabies; Helmiges viuat meus.</p>
    <p>Quid anime dubitas? sentio ambiguum mihi</p>
    <p>Trepidare pectus, nec quid audendum satis</p>
    <p>Attonita video; parcere insonti Deus,</p>
    <p>Mitisque pietas mandat, &amp; thori fides:</p>
    <p>(1010) Prohibet volentem dira regnandi sitis,</p>
    <p>Totamque mentem furiat. Excedat pudor,</p>
    <p>Et vana pietas; Helmiges pereat meus.</p>
    <p>Liceat mariti sceptra mercari nece:</p>
    <p>Per scelera regnum petere, non vllum est scelus.</p>
    <p>(1015) Letale Ptyados virus, &amp; sputum bibat,</p>
    <p>Vitamque totus exuat: quis hic meis</p>
    <p><milestone unit="page" facs="43"/></p>
    <p>Occurit oculis? Helmiges? rursum timor</p>
    <p>Diuisit animum. Nescio. Audendum est tamen.</p>
    <p>Succumbe pietas. Coniugem video meum?</p>
    <p>(1020) Dilecte coniux, vnde te reducem boni</p>
    <p>Superi remittunt? plena num spirat salus?</p>
    <p>Hel. Nescio. Ros. Quid illud? tene delicium meum?</p>
    <p>Prohibete Superi, tene vel subitus dolor?</p>
    <p>Ah anime quò iam raperis? aut morbus premit?</p>
    <p>(1025) Hel. Cohibe timorem, nulla morborum lues,</p>
    <p>Aegerùe sanum corpus incendit dolor.</p>
    <p>Sed triste pauidam somnium mentem quatit.</p>
    <p>Rosimunda! Ros. Coniux! Hel. Non adhuc satis iacet</p>
    <p>Occisus Alboinus: effusus tui</p>
    <p>(1030) Cruor mariti, sanguinem tuum exigit,</p>
    <p>Meumque vindex. Ros. Quid mihi nugas refers,</p>
    <p>Vanique stulta somnij ludibria?</p>
    <p>Hel. Vidi minantem. Ros. Scilicet Hel. Vidi tamen.</p>
    <p>Ros. Quid ergo? viuum vincis, occisum times?</p>
    <p>(1035) Ridenda narras, roboris tanti virum</p>
    <p>Pudeat timere debilis spectri minas.</p>
    <p>Hel Vtinam! sed heu me! prescit arentem sitis;</p>
    <p>Adfer Lyaeum; magna pernicies adest,</p>
    <p>Quam tristis animus conscio prodit metu.</p>
    <p><milestone unit="page" facs="44"/></p>
    <p>(1040) Rosimunda timeo, melior abstergat Deus,</p>
    <p>Si fortè vanus fallat errantem timor.</p>
    <p>Eheu! quid istud? sentio insolitam luem</p>
    <p>Serpere per artus, stomachus incensus furit.</p>
    <p>Ardetque totum felle consumpto iecur.</p>
    <p>(1045) Scelerata! Ros. coniux. Hel. coniugem appellas
    tuum</p>
    <p>Quem saeua perimis? Ros. ah Deus! quis te furor?</p>
    <p>Hel. Crudelis! Ros. Egone? parce. Hel. non solus cadam;</p>
    <p>Quaecumque diro restat in scypho lues</p>
    <p>Tibi bibenda restat, incassum gemis,</p>
    <p>(1050) Frustraque torto toxicum collo abnuis:</p>
    <p>En tibi cruore coniugis tinctum tui</p>
    <p>Ferale telum, ni bibas, strictum vides.</p>
    <p>Eheu! quis ille contrahit venas rigor?</p>
    <p>Abominanda perge. Ros. per thori fidem.</p>
    <p>(1055) Hel. Foedifraga! Ros. coniux. Hel. impudens! Ros.
    testor Deos.</p>
    <p>Hel. Quae iam duorum coniugum sicco necem</p>
    <p>Tueris oculo. Quis mihi tantus fibras</p>
    <p>Exurit ardor? mortis instantis comes</p>
    <p>Gelidos per artus sudor expressus fluit,</p>
    <p>(1060) Omnisque venis cedit exhaustis cruor,</p>
    <p>Et imminente membra pallescunt nece;</p>
    <p>Maculisque variis liuidam tingens cutem</p>
    <p><milestone unit="page" facs="45"/></p>
    <p>Hausti veneni tetra se prodit lues.</p>
    <p>Infanda nondum moreris? Ros. heu! Hel. totum bibe.</p>
    <p>(1065) Superata tabe vita grassanti fugit,</p>
    <p>Caligat oculus, languidum nutat caput,</p>
    <p>Et fessa vincit membra letalis sopor.</p>
    <p>Heu morior! Ros. Eheu! quam nimis fragili loco</p>
    <p>Fortuna tumidos stare lapsuros iubet!</p>
    <p>(1070) Heu misera! quae me fumidam vibrans facem</p>
    <p>Irata terret vmbra? quod spectrum mihi</p>
    <p>Hausto veneno maius intentat malum?</p>
    <p>Heu morior! aegras deserit fibras calor,</p>
    <p>Vix imbecille palpitat pectus; vale</p>
    <p>(1075) Longine. morior. Alb. coniugem agnoscis tuum?</p>
    <p>Scelerata? Ros. morior duplicis poenae rea:</p>
    <p>O aequa Nemesis iustus est furor tuus.</p>
  </div>
</div>
<div type="level1" xml:id="back">
  <head>Back</head>
  <p>FINIS.</p>
  <p>Rdo. ET DOCTO P. IACOBO ZEVECOTIO MAGISTRO SVO.</p>
  <p>Quam tua defunctam Rosimunden scena recenset;</p>
  <p>Rediuiua tanto Carmine haud sciet mori.</p>
  <p>Adrianus vander Heyden Gand. apud P. P. Aug. Poëta.</p>
  <p>DVm furis, &amp; pullo Rosimundam syrmate vestis,</p>
  <p>Et pandis tragici facta nefanda stupri,</p>
  <p>Ganda noui docto vatis tumefacta cothurno</p>
  <p>Sic fertur laetis esse locuta sonis:</p>
  <list type="ordered:arabic">
    <item n="5">
      <p>Roma quid antiquos iactas superata Tragoedos?</p>
    </item>
  </list>
  <p>Binorum Vatum munere palma mea est.</p>
  <p>Ioannes de Coninck apud P. P. Aug. Gand. Poësios studiosus.</p>
  <p>ECquid adhuc veteres miraris Flandria Vates,</p>
  <p>Et Italorum nomina?</p>
  <p>Si Zeuecotaeo Rosimunden ore furentem,</p>
  <p>Diram parentis vindicem;</p>
  <p>Si videas sancti violantem foedera lecti:</p>
  <p>Nil inuidebis exteris.</p>
  <p>Franciscus Lust, Gand. Apud P. P. Aug. Poëta.</p>
  <p>Tragoedia haec Auctore Rdo. Patre lacobo Zeuecotio, tutò Imprimi
  potest 3. Febr. 1621.</p>
  <p>Antonius Smets Canon. &amp; Archipr. Gand. Librorum Censor.</p>
</div>
        
    </body>
</text>
</TEI>

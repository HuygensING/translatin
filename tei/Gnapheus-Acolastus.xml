<?xml version="1.0" encoding="utf-8"?>
<?xml-model
    href="https://xmlschema.huygens.knaw.nl/translatin.rng"
    type="application/xml"
    schematypens="http://relaxng.org/ns/structure/1.0"
?>
<TEI xmlns="http://www.tei-c.org/ns/1.0" xml:id="translatin0026" xml:lang="lat">
<teiHeader>
<fileDesc>
    <titleStmt>
        <title type="main">Acolastus. De filio prodigo comoedia</title>
        <title type="sub">Acolastus. De filio prodigo comoedia Acolasti titulo inscripta, authore Gulielmo Gnapheo, Gymnasiarcha Hagiensi</title>
        <author>Gnapheus, Guilielmus</author>
        <editor>Jan Bloemendal</editor>
        <respStmt>
            <resp>transcription</resp>
            <name>Jan Bloemendal et al.</name>
        </respStmt>
    </titleStmt>
    <publicationStmt>
        <publisher>Godfridus Dumaeus</publisher>
        <pubPlace>Antwerp</pubPlace>
        <date>1529</date>
    </publicationStmt>
    <sourceDesc>
        <bibl>
            Identifier: <name>Gnapheus-Acolastus</name><lb/>
            Short title: <title>Acolastus</title><lb/>
            Year of first edition: <date>1529</date><lb/>
            Author information:<lb/>
            Alias: Volder, Willem de / Fullonius, Guilielmus<lb/>
            Birth: 1493, The Hague<lb/>
            Death: 1568, Norden<lb/>
            Floruit: None, The Hague, Elbing Königsberg, Norden<lb/>
            <ref target="https://nl.wikipedia.org/wiki/Willem_de_Volder">Link</ref><lb/>
            <emph>ed. Minderaa</emph><lb/>
            <ref target="https://www.dbnl.org/tekst/gnap001pmin01_01/gnap001pmin01_01_0005.php">Source link</ref>
        </bibl>
    </sourceDesc>
</fileDesc>
<profileDesc>
    <textClass>
        <keywords>
            <term type="diction">verse</term>
            <term type="genre">comedy</term>
            <term type="acts">5</term>
            <term type="chorus">None</term>
            <term type="medium">printed</term>
        </keywords>
    </textClass>
</profileDesc>
</teiHeader>
<text>
    <body>
        <div type="level1" xml:id="front">
  <head>Front</head>
  <p>/</p>
  <p>ACOLAS-</p>
  <p>TVS. DE FILIO PRODI</p>
  <p>GO COMOEDIA ACOLASTI</p>
  <p>titulo inscripta, authore Gulielmo Gna-</p>
  <p>pheo, Gymnasiarcha Hagiensi.</p>
  <p>GODFRIDVS DV-</p>
  <p>maeus Antuerpiae excudebat,</p>
  <p>Anno. M.D.XXIX.</p>
  <p>Mense Iulio.</p>
  <p>CVM GRATIA ET</p>
  <p>Priuilegio Imperiali ad triennium.</p>
  <p>ACOLASTVS. DE FILIO PRODIGO COMOEDIA ACOLASTI titulo inscripta</p>
  <p>GVLIELMVS GNAPHEVS HAGIENSIS IOANNI SARTORIO AMSTELODAMO S.D.</p>
  <p>Cum sint, mi Sartori, hoc nostro tam docto saeculo uiri egregie
  docti,</p>
  <p>qui omne disciplinarum genus tractent, uersent et excolant,
  demiror</p>
  <p>poesim comicam sic iacere neglectam, sic porro intactam relinqui,
  tanquam</p>
  <p>res sit inimitabilis et cui opera parum utiliter collocetur, Quod
  ni ita</p>
  <p>habere uideretur, non tam uelut coniurate bonarum rerum scriptores
  inde</p>
  <p>temperarent manus. Laudata est comoedia Tullio ut humanae uitae</p>
  <p>speculum, celebrata est doctorum uirorum calculis, sed indigne, si
  ipsa</p>
  <p>indigna sit, quam multi conentur uel imitari uel ad uiuum
  experimere.</p>
  <p>Habet haec aetas nostra suos Tullios et Liuios, habet suos
  Vergilios et</p>
  <p>Demosthenes, ut Solones, Hippocrates et Chrysostomos taceam,
  Menan-</p>
  <p>dros et Terentios nullos habet. An eo fit, quia sublimior eius rei
  habeatur</p>
  <p>tractatio, et non nisi summis ingeniis digna? Errat mea quidem
  sententia,</p>
  <p>qui ita censeat. Nam ut comoediarum argumenta e media hominum
  uita</p>
  <p>petuntur, ita et tractari facile possunt ob stili mediocritatem
  dicam an</p>
  <p>facilitatem, potissimum ab iis, qui hominum ingenia, mores et uitam
  sic</p>
  <p>habent meditata, ut ea pro decoro queant exprimere. Porro autem ut
  hanc</p>
  <p>ego glaciem audax perfringerem, tentaui, quid nostra,
  qualiscumque</p>
  <p>tandem ea sit, Thalia daret. Argumentum delegi ex sacris, quod in
  comoe-</p>
  <p>diae formam cogi posse iudicarem, praeterquam quod hic res subinde
  in</p>
  <p>nimis Tragicas exeat exclamationes idque praeter comicas illas
  leges, quas</p>
  <p>nobis tradidit Flaccus. Quod quidem crimen leuius esse duxim quam a
  sensu</p>
  <p>et rei dignitate recedere. Malui enim pietatis respectui quam
  litteraturae</p>
  <p>decoro alicubi seruire. Iam rem ipsam sic prosecuti sumus, sic
  stilum</p>
  <p>temperauimus, ut nihil habeant sycophantae, quod calumnientur,
  habeant</p>
  <p>autem litteratores pii, quod affatim doceant, et moneant bene.
  Multos</p>
  <p>noui ad hinc palaestram instructioribus animis esse, quos cupiam ad
  id</p>
  <p>genus studii accingere. Quo in loco et te et Gulielmum meum
  Niueldium</p>
  <p>habeo, ut alios praeteream mihi non perinde notos. Quare sub tuam,
  mi</p>
  <p>Sartori, ferulam hic noster Acolastus, sic enim illi nomen fecimus,
  uenit;</p>
  <p>uenit, ut pro meritis suis tractetur. Hoc enim onere dudum leuari
  opto;</p>
  <p>liberum tibi facio, ut eum, quibus uisum est, modis exerceas. Tam
  mihi</p>
  <p>non sum Maeuius, tam mihi non ignosco, ut deformes catulos pro
  formosis</p>
  <p>tibi cupiam ostentare. Audiui quendam Reynerum Snoy Medicum in</p>
  <p>eodem uersatum argumento, fortasse etiam multo felicius. Id si ita
  est,</p>
  <p>pergratum mihi fuit, si uir ille suum poëma in lucem emittat, atque
  ipse</p>
  <p>ridicula quaedam Reyneri simia appaream, tantum abest, ut
  cuiusquam</p>
  <p>gloriam nedum Reyneri aut uelim aut possim obscurare. Multo
  autem</p>
  <p>maximam gratiam initurus es uel tu uel meus Niueldius, si modo
  hunc</p>
  <p>decoctorem Acolastum ad ueram frugem correxeris, prius quam sub</p>
  <p>aliorum oculos propinetur deridendus. Consilium mihi erat amplius
  in</p>
  <p>his tirociniis praeludere ad ueram comoediographiam, nisi
  malitiosa</p>
  <p>quorundam inuidia ea mihi studia inuidisset, qui calumnia armati
  sua</p>
  <p>ludo et olio litterario me pepulerunt, exturbarunt, et nescio in
  quae odia</p>
  <p>rapuerunt. Ut non desunt praeclaris ubique rebus suae pestes et
  bonis</p>
  <p>uirus sui Satanae. Quod ad metri rationem attinet, illud pro
  licentia</p>
  <p>comica ut uarium ita et liberum fecimus propterea quod comicam
  phrasim</p>
  <p>conueniat ad familiarem et solutam orationern quam proxime
  accedere.</p>
  <p>Sapphicum carmen praeter morem iniecimus eo in loco, ubi res
  ita</p>
  <p>poscere uideretur. Quod si iuuet comoediam hanc publice
  spectandam</p>
  <p>exhibere, haud male instructam in hoc fabulam es habiturus.
  Quippe</p>
  <p>docebit pariter et delectabit, nisi me fallit mea philautia, maxime
  post-</p>
  <p>quam tu eam reddideris tuo dolatorio leuigatiorem. Quam operam
  rudi</p>
  <p>et crasso operi non es negaturus, spero. Vale.</p>
  <p>Tuus Gnapheus.</p>
</div>
<div type="level1" xml:id="main">
  <head>Main</head>
  <div type="level2" xml:id="actorvm-nomina">
    <head>1. ACTORVM NOMINA</head>
    <p>PELARGVS, pater.</p>
    <p>EVBVLVS, is patri est a consiliis.</p>
    <p>ACOLASTVS, filius prodigus.</p>
    <p>PHILAVTVS, hic filio est a consiliis.</p>
    <p>PAMPHAGVS, parasitus.</p>
    <p>PANTOLABVS, scurra.</p>
    <p>SANNIO, leno.</p>
    <p>SYRVS, lenonis seruus.</p>
    <p>BROMIA, lenonis ancilla.</p>
    <p>LAIS, meretrix.</p>
    <p>SYRA, Laidis pedisequa.</p>
    <p>CHREMES, rusticus.</p>
  </div>
  <div type="level2" xml:id="prologvs">
    <head>2. PROLOGVS</head>
    <p><hi rend="italic">Constans Senariis</hi></p>
    <p>Vos nulla captet, obsecro, admiratio,</p>
    <p>Quod hic uidetis, optimi uiri, nouos</p>
    <p>In apparatu scaenico titulos, nouam</p>
    <p>Qui nos daturos esse fabulam arguant.</p>
    <p>Haud me latet, quanto odio uocabulum</p>
    <p>Noui laboret, uerum enimuero hic nouis</p>
    <p>De dogmatis ne <hi rend="italic">µυ</hi> quidem,
    paradoxa nos</p>
    <p>Nullo loco dignabimur. Notum onmibus</p>
    <p>Est argumentum, quod palam tractabitur,</p>
    <p>Sed comicis strictum metris. Ne nescias,</p>
    <p>Euangelion nota parabola prodigi</p>
    <p>Vitam recenset filii. Illam scilicet</p>
    <p>Nunc exprimemus ludicra actiuncula,</p>
    <p>Cuius sub inuolucro habes mysterion.</p>
    <p>Sed audio inter uos susurria nescio</p>
    <p>Quae de noua impudentia et cornicibus.</p>
    <p>Sane impudens non sim, quod artem musicam</p>
    <p>Tractare iudicauerim omnibus quidem</p>
    <p>Licere, cuius palma uel Terentio</p>
    <p>Teste in medio sit posita. Laudi non potest</p>
    <p>Non esse, quod rudes tirunculi uelint</p>
    <p>Virtutis edere specimen uel pet iocum,</p>
    <p>Ut serio ausint hostibus concurrere.</p>
    <p>Tum nolo quisquam nos putet cornicibus</p>
    <p>Configere oculos, quod domi nostrae recens</p>
    <p>Nata actione gratiam nobis bonam</p>
    <p>Venemur a uobis, probatis fabulis</p>
    <p>Plauti, atque item Terentii, uelut simul</p>
    <p>De ponte deiectis. Nihil nos, Zoile,</p>
    <p>Vel dente uel liuore tuo commoueris.</p>
    <p>Etenim Terentio atque etiam Plauto suas</p>
    <p>Laudes ut optimis poetis stare qui</p>
    <p>Nolit, meretur is quidem probra omnium.</p>
    <p>At nos poemate hoc etiamnum a follibus</p>
    <p>Calente nemini suam ademptum gloriamVenimus ipsi inglorii, tantum
    id studet</p>
    <p>Grex histricus, uobis leuare nauseam,</p>
    <p>Quam plurimam accepistis ex iis fabulis,</p>
    <p>Quas uel panis frusto exciti quidam exhibent</p>
    <p>Frequentius quam doctius, palmarium</p>
    <p>Sibi pollicentes inde, quod bonas male</p>
    <p>Semel atque iterum recoxerint comoedias,</p>
    <p>Quibus suam scabiem affricant illi haud minus</p>
    <p>In explicando quam exhibendo. Ringitur</p>
    <p>Ibi nescio quis. Heus tu, quid ardent lumina?</p>
    <p>Ecquid caput motas quasi iratum admodum?</p>
    <p>Vah, an hulcus est tactum tibi? Credo, quia</p>
    <p>Malum uidete interminari. Sed tibi, en</p>
    <p>Unguem hunc medium. Placere enim tantum bonis</p>
    <p>Studemus. Ii nunquam uitio uertent, sui</p>
    <p>Quod senserint studio fieri, si non satis</p>
    <p>Feliciter per omnia, sedulo tamen.</p>
    <p>Quod restat, o spectator optime, ne graue</p>
    <p>Tibi sit silentio fauere litteris,</p>
    <p>Dum intenditur grex noster actiunculae,</p>
    <p>Quam suscipit, tibi ut operam suam probet.</p>
    <p>Quod si placebit interim, nil amplius</p>
    <p>Memineris atque debitum plausum dare.</p>
    <p>In prologe haec satis. Periocha sic habet:</p>
  </div>
  <div type="level2" xml:id="argvmentvm-comoediae">
    <head>3. ARGVMENTVM COMOEDIAE</head>
    <p>Duos cum haberet filios pater, abdicat</p>
    <p>Iuniorem. Is a patre accepta substantia</p>
    <p>Statim peregre profectus perditissimis</p>
    <p>Sese applicat nebulonibus, mox alea,</p>
    <p>Lasciuia, luxu foede rem prodigit.</p>
    <p>Exhinc eo calamitatis incidit,</p>
    <p>Ut rebus exutus, siliquis et glandibus</p>
    <p>Famem eximeret, sui cum pertaesum inediae</p>
    <p>Esset, paternam regreditut supplex domum.</p>
    <p>Pater reducem sibi gratulatur filium,</p>
    <p>Amplectitur, sub haec epulatum prouocat.</p>
  </div>
  <div type="level2" xml:id="actvs-primi-scaena-prima">
    <head>4. ACTVS PRIMI SCAENA PRIMA</head>
    <p>Pelargus Eubulus</p>
    <p><hi rend="italic">Senarii omnes.</hi></p>
    <p><hi rend="italic">Pelargus</hi></p>
    <p>Nunc demum sentio, quanta sit felicitas</p>
    <p>Et quanta quies, habuisse liberos patri</p>
    <p>Per omnia obsequentis. Ego quoad pro meo</p>
    <p>Animo moderarer filium annis paruulum</p>
    <p>Praeterea tam bene conditum, ut nihil amplius</p>
    <p>In eo desiderare posses, tum quidem</p>
    <p>Viuebam uelut utramque in aunem dormiens,</p>
    <p>Immo mihi plaudebam, qui gnatum haberem praeditum</p>
    <p>Tali ingevio et modestia, unde gaudium</p>
    <p>Possem mihi polliceri perpetuum et bene</p>
    <p>Stabile. At nunc, postquam detecta hypocrisi malus</p>
    <p>Aperte coepit esse adeoque id institit,</p>
    <p>Manu ut mea emittatur, uah, quae cogito?</p>
    <p>Quibus nunc sollicitor rebus, ne ille hinc sibi</p>
    <p>Primam fenestram ad nequitiam patefecerit</p>
    <p>Neue seruus peccati euaserit ex libero,</p>
    <p>Patris imperium lene dum male sanus abicit,</p>
    <p>Id quod de ipso speraueram nunquam fore.</p>
    <p>Hoc illud est, quod uulgo consueuit frequens</p>
    <p>Dici: Penuriam multo melius feras</p>
    <p>Quam saturitatem. Nam illa multos continet</p>
    <p>In officio, haec uero ad protemiam meum</p>
    <p>Perpellit filium, quandoquidem malit</p>
    <p>Errare quolibet ex sua libidine</p>
    <p>Paterno quam sinu fouerier amplius.</p>
    <p>Naì ille haud scit, quam praesens sibi accersat malum.</p>
    <p>Sed quid? Sinam uero a me abire filium,</p>
    <p>Quem destinaueram heredem regno meo?</p>
    <p>Id Eubulus forsan meus non suaserit,</p>
    <p>Quo consule semper usus sum feliciter.</p>
    <p><hi rend="italic">Eubulus</hi></p>
    <p>Non possum, quod meum ingenium est, quin sedulo</p>
    <p>Agam, laborem, in officio sim pro meo</p>
    <p>Pelargo, cui ceu Theseus quispiam Herculi</p>
    <p>Coniunctus sum, idque ob morum similitudinem,</p>
    <p>Quae ut inter nos est fere consentanea,</p>
    <p>Ita mutuum amorem conciliet oportet. Hinc</p>
    <p>Adeo nullum elabi diem patior, meum</p>
    <p>Quin illi deferam officium. Illuc scilicet</p>
    <p>Mihi iter est.</p>
    <p><hi rend="italic">Pelargus</hi></p>
    <p>Cuius hic uocem audire uideor?</p>
    <p>Num Eubuli? Is est ipsus, per tempus aduenit.</p>
    <p>Videon te, Eubule mi, meo animo maxime</p>
    <p>Nunc expectate?</p>
    <p><hi rend="italic">Eubulus</hi></p>
    <p>Eho, quid tam, quaeso, tristis es?</p>
    <p><hi rend="italic">Pelargus</hi></p>
    <p>Haud simplex est malum, quod me sollicitum habet.</p>
    <p><hi rend="italic">Eubulus</hi></p>
    <p>Quidnam est?</p>
    <p><hi rend="italic">Pelargus</hi></p>
    <p>Eubule mi, nihil.</p>
    <p><hi rend="italic">Eubulus</hi></p>
    <p>Quin dic, quid est?</p>
    <p><hi rend="italic">Pelargus</hi></p>
    <p>De filio num nam audisti?</p>
    <p><hi rend="italic">Eubulus</hi></p>
    <p>Quid is studet?</p>
    <p><hi rend="italic">Pelargus</hi></p>
    <p>Alienum sese facere a pattia domo.</p>
    <p><hi rend="italic">Eubulus</hi></p>
    <p>Tuusne filius?</p>
    <p><hi rend="italic">Pelargus</hi></p>
    <p>Meus.</p>
    <p><hi rend="italic">Eubulus</hi></p>
    <p>Quid audio?</p>
    <p><hi rend="italic">Pelargus</hi></p>
    <p>Minor ille natu hanc mihi mouet tragoediam.</p>
    <p>Qui utinam ex me natus non esset.</p>
    <p><hi rend="italic">Eubulus</hi></p>
    <p>Bona uerba. Sed</p>
    <p>Unde istuc, quaeso, huic uenit in mentem, nisi</p>
    <p>Indignis ille abs te sit tractatus modis?</p>
    <p><hi rend="italic">Pelargus</hi></p>
    <p>Immo, ne nimis dignis, uereor, Eubule.</p>
    <p><hi rend="italic">Eubulus</hi></p>
    <p>Qui?</p>
    <p><hi rend="italic">Pelargus</hi></p>
    <p>Dicam. Istunc ex me natum eduxi a paruulo,</p>
    <p>Habui, amaui ut meum, in eo me oblecto, illius ,</p>
    <p>Salutem curo, nil praetermitto, ut queam</p>
    <p>Prodesse. Studium omne meum illius commodo</p>
    <p>Consecro. Denique uelut in sinu meo</p>
    <p>Eum foueo unice carum, nunquam ut meam</p>
    <p>Benignitatem senserit in se claudier.</p>
    <p>Optare quicquid ausus est, habuit. Meis</p>
    <p>Bonis uoluit frui, uoluit recto pede</p>
    <p>Incedere. Liberum illi factum est, quolibet</p>
    <p>Mentem suam inclinare, quolibet manum</p>
    <p>Extendere, tantum ne rebellaret mihi</p>
    <p>Dedi mandatum, huic pareret iussi. Ubi</p>
    <p>His studiis illum mihi firmissime puto et</p>
    <p>Perpetuo deuinctum fore, euenit, bonae</p>
    <p>Conditionis taedium ut acciperet. Hinc uiam</p>
    <p>Occepit comminisci, qua se emancipet</p>
    <p>Paterno iure. Philautus eam glaciem secat.</p>
    <p>Meditatis rationibus, illinc proficiscitur</p>
    <p>Recta ad me. ’Heus tu, pater,’ inquit ’aetas quae mea</p>
    <p>Sit, ipse uides. Satis sub imperio tuo</p>
    <p>Egi, ualet mihi iudicium, ualet ingeni</p>
    <p>Vigor, meas uires uolo experirier.</p>
    <p>Tam grandem detineri me pattis iugo</p>
    <p>Inscitia est. Aequales qui sunt mei ordinis,</p>
    <p>Ad unum omnes gaudent dudum repudium</p>
    <p>Dedisse patribus, quorum iniustitia grauis</p>
    <p>Est filiis. Per me satis sapio, nihil</p>
    <p>Custodis egeo. Proinde uolo, debitae</p>
    <p>Substantiae mihi scribatur portio,</p>
    <p>Nisi nullis legibus teneri te putas.’</p>
    <p>Haec illius erat luctuose oratio.</p>
    <p><hi rend="italic">Eubulus</hi></p>
    <p>Satis superbe omnia. Quid tu ibi?</p>
    <p><hi rend="italic">Pelargus</hi></p>
    <p>Primum uelut</p>
    <p>Attonitus haesi, post mihi redditus ’Adeon,’</p>
    <p>Inquam, ’uel inhumanus tibi uel durus fui,</p>
    <p>Ut te mea iniustitia eiciat? Otii,</p>
    <p>Credo, tibi obrepsit saturitas, hinc tui</p>
    <p>Te paenitet, hinc praesentis te sortis piget.</p>
    <p>Nunc uis conscribi a me substantiam tibi,</p>
    <p>Nunc uetere solum uis. Vide ne, quam tibi</p>
    <p>Istuc sedet cordi, tam multum incommodet.</p>
    <p>Solent enim subita consilia ducere</p>
    <p>Secum comitem praesentem paenitentiam.</p>
    <p>Non desunt exempla, quibus, quod ago, comprobem,</p>
    <p>Nisi, si patrem non audias, frustra audias</p>
    <p>Exempla. Porro quis tam confidens fuit,</p>
    <p>Qui te corrumpere sit aggressus? Aut male</p>
    <p>Odoror aut Philautus consultor fuit.</p>
    <p>Is frigidam suffudit, strenuus quidem</p>
    <p>Ille et cordatus monitor, bene si quid monet,</p>
    <p>Qui te ad scopulos e tranquillo inferat. Nocens</p>
    <p>Profecto pestis xxx xxxxxx malum,</p>
    <p>Quod, quo magis fuco quodam suo tegit</p>
    <p>Venenum, hoc est nocentius. Quam blandula</p>
    <p>Siren Philautus a fronte, at post senseris</p>
    <p>Dulcis ueneni aculeum. Longe hinc fuge,</p>
    <p>Mi fili, si modo tua tibi cordi est salus.’</p>
    <p>Sic dixi.</p>
    <p><hi rend="italic">Eubulus</hi></p>
    <p>Quid, num his ille quietus redditur?</p>
    <p><hi rend="italic">Pelargus</hi></p>
    <p>Nihil minus. Immo coepit hinc magis</p>
    <p>Atque magis ius suum urgere et leges bonas</p>
    <p>Inclamare, quibus contendunt ephebiam</p>
    <p>Transmissos solui iure patrio.</p>
    <p><hi rend="italic">Eubulus</hi></p>
    <p>Sed quibus</p>
    <p>Tandem uerbis conuenit inter vos?</p>
    <p><hi rend="italic">Pelargus</hi></p>
    <p>Nihil</p>
    <p>Conuenit. Hoc tantum respondi, me amplius</p>
    <p>Super his deliberare uelle. Nunc mihi</p>
    <p>Quid consulis faciundum esse, Eubule optime?</p>
    <p><hi rend="italic">Eubulus</hi></p>
    <p>Dicam. Principio quando obstinate fugam</p>
    <p>Parat, memineris hoc uere dictum a Sophois:</p>
    <p>’Inuitum si retineas, exire incitas.’</p>
    <p>Sine eum modo suo animo obsequi, ut sibi notior</p>
    <p>Paulo post redditus, uideat, proteruia</p>
    <p>sua quo reciderit malomm. Dehinc tuas</p>
    <p>Sub alas si recurrerit atque supplicem</p>
    <p>In gratiam tum admiseris, certe hinc magis</p>
    <p>Tibi filium alligaueris, ac dudum fuit.</p>
    <p>Sic sentiet, quanto sit praesidio pater</p>
    <p>Ei, qui uel tandem resipiscat perditus,</p>
    <p>Ut taceam, quod bonitas tua hinc euaserit</p>
    <p>Longe commendatissima, si sese exserat</p>
    <p>In immerentes et facilem et piam et bonam.</p>
    <p><hi rend="italic">Pelargus</hi></p>
    <p>Quid? Censen igitur numerandam pecuniam,</p>
    <p>Qua ablegetur?</p>
    <p><hi rend="italic">Eubulus</hi></p>
    <p>Scilicet.</p>
    <p><hi rend="italic">Pelargus</hi></p>
    <p>Os durum.</p>
    <p><hi rend="italic">Eubulus</hi></p>
    <p>Postulat</p>
    <p>Istuc res ipsa, ratio iuraque publica.</p>
    <p>Faciundum est.</p>
    <p><hi rend="italic">Pelargus</hi></p>
    <p>Quid? Non mihi ius est lasciuiam</p>
    <p>Illius, obsecro, retundere?</p>
    <p><hi rend="italic">Eubulus</hi></p>
    <p>Non habes</p>
    <p>Necesse pro imperio tuo omnia agere. Quin</p>
    <p>Sine, Abeat.</p>
    <p><hi rend="italic">Pelargus</hi></p>
    <p>Quando ita uis, faciam. Magis tibi</p>
    <p>Credam quam animo meo.</p>
    <p><hi rend="italic">Eubulus</hi></p>
    <p>Sed heus, ne saeuius</p>
    <p>Gnatum tractes, tantum obiurgato amantius</p>
    <p>Pariterque moneas, quid cauere oporteat</p>
    <p>Periculi,</p>
    <p><hi rend="italic">Pelargus</hi></p>
    <p>Meminero. Modo ad aerarium</p>
    <p>Illum expectabo, dum redeat. Quid tu interim?</p>
    <p><hi rend="italic">Eubulus</hi></p>
    <p>Domum eo.</p>
    <p><hi rend="italic">Pelargus</hi></p>
    <p>Quid quod te oro?</p>
    <p><hi rend="italic">Eubulus</hi></p>
    <p>Quid?</p>
    <p><hi rend="italic">Pelargus</hi></p>
    <p>Ut ne sit mihi</p>
    <p>Te consultore diu carendum.</p>
    <p><hi rend="italic">Eubulus</hi></p>
    <p>Vah, quasi</p>
    <p>Unquam diu carueris.</p>
    <p><hi rend="italic">Pelargus</hi></p>
    <p>Dii boni, ut sapit</p>
    <p>Eubulus, ut prudenter consulit, ut uidet</p>
    <p>Omnia. Ianum bifrontem hunc uere dixeris,</p>
    <p>Tam in occipitio quoque oculos multos habet.</p>
    <p>Huius consilium ut ex animo meo parum</p>
    <p>Sit, fecisse tamen non pigebit forsitan.</p>
    <p>Nunc ut diei gnato dictae tempus est,</p>
    <p>Rationes omnes concinnabo ad calculos.</p>
  </div>
  <div type="level2" xml:id="actvs-primi-scaena-secvnda">
    <head>5. ACTVS PRIMI SCAENA SECVNDA</head>
    <p>Acolastus Philautus</p>
    <p><hi rend="italic">Trochaici catalectici.</hi></p>
    <p><hi rend="italic">Acolastus</hi></p>
    <p>Me nisi animus fallit, omnia succedent bene.</p>
    <p><hi rend="italic">Philautus</hi></p>
    <p>Sed patris</p>
    <p>Vim et facundiam uereor ut fortiter feras.</p>
    <p><hi rend="italic">Acolastus</hi></p>
    <p>Egon?</p>
    <p>Offirmato animo meam rem agam.</p>
    <p><hi rend="italic">Philautus</hi></p>
    <p>Tantum caue, suis</p>
    <p>Ne te saeuis dictis protelet.</p>
    <p><hi rend="italic">Acolastus</hi></p>
    <p>Protelet? Omnia</p>
    <p>Mea mihi meditata sunt. Nihil formidem congredi</p>
    <p>Vel cum tribus oratoribus.</p>
    <p><hi rend="italic">Philautus</hi></p>
    <p>At iam credo, satis diu</p>
    <p>Rem tuam deliberasse patrem. Quid respondeat,</p>
    <p>Vise.</p>
    <p><hi rend="italic">Acolastus</hi></p>
    <p>Aggrediar.</p>
    <p><hi rend="italic">Philautus</hi></p>
    <p>Hem, macte animo. I sane, quo tua te uocat</p>
    <p>Virtus. I pede fausto. Miror, si res ex sententia</p>
    <p>Huic cesserit. Aut fallor aut repelletur, ne causam agat,</p>
    <p>Tam meas rationes omnes hic Pelargus abicit.</p>
    <p>Quare cum illo fatali pugno odio.</p>
    <p><hi rend="italic">Acolastus</hi></p>
    <p>Philaute mi, heus,</p>
    <p>Heus, Philaute.</p>
    <p><hi rend="italic">Philautus</hi></p>
    <p>Quis me?</p>
    <p><hi rend="italic">Acolastus</hi></p>
    <p>Cor mihi salire iam incipit.</p>
    <p><hi rend="italic">Philautus</hi></p>
    <p>Hem, quidum, Acolaste?</p>
    <p><hi rend="italic">Acolastus</hi></p>
    <p>Quia pater aerario assidet suum</p>
    <p>Censum supputans, ut opinor. Quippe auribus meis</p>
    <p>Hausi tinnitum ad fores placide assistens nostras.</p>
    <p><hi rend="italic">Philautus</hi></p>
    <p>Bene</p>
    <p>Est. Tu intro irrumpe ad senem, expectabo te domi meae.</p>
  </div>
  <div type="level2" xml:id="actvs-primi-scaena-tertia">
    <head>6. ACTVS PRIMI SCAENA TERTIA</head>
    <p>Acolastus Pelargus</p>
    <p><hi rend="italic">Trimetri.</hi></p>
    <p><hi rend="italic">Acolastus</hi></p>
    <p>Nunc quod futurum est, colligo. Nunquam dabit</p>
    <p>Pecuniam pater, nisi moneat prius,</p>
    <p>Ut ne profundam, perdam, confringam male</p>
    <p>Rem omnem, idque aget uero uoltu, tam mihi timet.</p>
    <p>Sed nescit, quam surdo narrabit fabulam.</p>
    <p>Ego faciam tamen, ut pulchre respondeam</p>
    <p>Illius uerbis alia quam cogitem loquens,</p>
    <p>Meus dum dinumeret mihi argentum senex.</p>
    <p>Sic illudendi sunt patres isti, nimis</p>
    <p>Rigidi in nos iudices. Sic imperium cadit,</p>
    <p>Quod ui magis quam beneuolentia asserunt.</p>
    <p>Ut sim omnibus gratus pro frugi nomine,</p>
    <p>Mihi quod pater inditum uoluit, ex re meus</p>
    <p>Philautus aliud subdidit concinnius,</p>
    <p>Acolastus siquidem et esse et dici gaudeo.</p>
    <p>Satis adhuc cessatum est. Adire eum uolo.</p>
    <p>Adsum, pater, ut, quid uel tandem respondeas,</p>
    <p>Audiam. Itane rationes studiose conficis</p>
    <p>Omnes, ut portionem conscribas mihi?</p>
    <p><hi rend="italic">Pelargus</hi></p>
    <p>Nempe ut hariolare, fili,</p>
    <p><hi rend="italic">Acolastus</hi></p>
    <p>Amo te plurimum</p>
    <p>Et non neglexisse habeo imprimis gratiam.</p>
    <p><hi rend="italic">Pelargus</hi></p>
    <p>Quod o cum salute tua fiat.</p>
    <p><hi rend="italic">Acolastus</hi></p>
    <p>Fiet, pater</p>
    <p>Ne quid time. Sed obsecro, quantum dabis?</p>
    <p><hi rend="italic">Pelargus</hi></p>
    <p>Adeon tibi in pecunia est animus, nihil</p>
    <p>Ut imperes isto tuae libidini?</p>
    <p>Fili, id adeo edico tibi: nisi quieueris,</p>
    <p>Reducam calculum.</p>
    <p><hi rend="italic">Acolastus</hi></p>
    <p>Recte pater. Obsecro,</p>
    <p>Perge.</p>
    <p><hi rend="italic">Pelargus</hi></p>
    <p>Ut pergam, ne me obturbaris pessime,</p>
    <p>Concede istorsum aliquantisper, dum te uocem.</p>
    <p><hi rend="italic">Acolastus</hi></p>
    <p>Faciam. Hem, quid egi? Nunc male metuo miser,</p>
    <p>Ne non aes omne reddat, uel quod auidior</p>
    <p>Est ad rem uel quod est commotus. Ineptias</p>
    <p>Hominis, nescis tractare aegrotum animum patris,</p>
    <p>Quem debebas meminisse tam irritabilem.</p>
    <p><hi rend="italic">Pelargus</hi></p>
    <p>Ehodum ad me, fili. Nunc utrum uis sub meo</p>
    <p>Praesidio degere an peregrinari foris?</p>
    <p>Fac cordate respondeas.</p>
    <p><hi rend="italic">Acolastus</hi></p>
    <p>Pater, foras</p>
    <p>Me animus uocat.</p>
    <p><hi rend="italic">Pelargus</hi></p>
    <p>Prauus sane. Quid si sinas</p>
    <p>Te exorari, ut maneas domi meis bonis</p>
    <p>Fruiturus perpetuo? Certe patrem foris</p>
    <p>Tu nusquam inuenias gentium.</p>
    <p><hi rend="italic">Acolastus</hi></p>
    <p>Credo, pater,</p>
    <p>Sed proficiscendum est, decretum stat, me feras.</p>
    <p><hi rend="italic">Pelargus</hi></p>
    <p>Non possum tam blande, mi fili, discere,</p>
    <p>Ut animum mutes?</p>
    <p><hi rend="italic">Acolastus</hi></p>
    <p>Operam omnem ludis, pater.</p>
    <p>Potius tentabo, quid possim uel legibus,</p>
    <p>Ut istuc cum tua dicam pace interim,</p>
    <p>Si, quod rogo, non impetrem cum gratia.</p>
    <p><hi rend="italic">Pelargus</hi></p>
    <p>Quando obstinate operam uideo te dare, meum</p>
    <p>Ut tibi iugum excutias, alioqui amabile,</p>
    <p>Age, non libet tecum pugnare, sed habe</p>
    <p>Hanc zonam tibi. Decem talentum rem tenet.</p>
    <p>Ea est substantiae tuae aequa portio.</p>
    <p>Quid gestis, gnate mi? Ah nescis, quid gaudeas.</p>
    <p>Crede hoc mihi, si quid unquam monui bene:</p>
    <p>Acerbius flebis, quod temere niteris.</p>
    <p>Ego saeculum hoc noui, quibus sit moribus,</p>
    <p>Tum te pernoui, quo sis ingenio. Tuum</p>
    <p>Si animum uicisti, potius quam animus te, sino,</p>
    <p>Ut gaudeas. Verum quoniam uideo secus</p>
    <p>Te esse habitum, non possum, quin deplorem tuam</p>
    <p>Stultitiam pariterque doleam te abscedere.</p>
    <p><hi rend="italic">Acolastus</hi></p>
    <p>Pater, obsecro, ne quid te excrucies mea</p>
    <p>Causa. Nullam peperero tibi aegritudinem.</p>
    <p><hi rend="italic">Pelargus</hi></p>
    <p>Utinam.</p>
    <p><hi rend="italic">Acolastus</hi></p>
    <p>Certe, Pater. Nunquid me uis?</p>
    <p><hi rend="italic">Pelargus</hi></p>
    <p>Puer,</p>
    <p>Hem, aegre propter me consistis, uideo, pedes</p>
    <p>Tibi pruriunt, ardentque fugam. Sed haec prius</p>
    <p>A me sic imperia capesses multa in pectore</p>
    <p>Tuo bona considebunt. Principio tuam</p>
    <p>Mentem fac nullis artibus imbuas, nisi</p>
    <p>Quarum in me exemplar aduertis, meis item</p>
    <p>Fac uiuas moribus, ut qui paenitendum habent</p>
    <p>Nihil. Volo, tuo animo haudquaquam seruias,</p>
    <p>Quem ptaestat sempec habes suspectnm. Caue,</p>
    <p>Diuertas ad nequioca a praeceotis meis.</p>
    <p>Posttemo habe hoc tibi mocumentum ut regulam,</p>
    <p>Ad quam mores, uitam et nicetem instituas tunm.</p>
    <p>Haec sedulo verses, haec mentc tracti[es,</p>
    <p>Haec pro Cynosuta qunpiatr limet oculus.</p>
    <p>Haec sint tibi ceu lapis Lyd us, ad quem pcobe</p>
    <p>Tete explores, ut, qui sis, noscas intime.</p>
    <p>Ab iis enim si gnid uel uita uel animus</p>
    <p>Deliret, peccatum id quidem esse memineris.</p>
    <p><hi rend="italic">Acolastus</hi></p>
    <p>Est praetecea, quod uis?</p>
    <p><hi rend="italic">Pelargus</hi></p>
    <p>Ut perpetuo bene</p>
    <p>Valeas.</p>
    <p><hi rend="italic">Acolastus</hi></p>
    <p>Valebis igitur, mi parens.</p>
    <p><hi rend="italic">Pelargus</hi></p>
    <p>Vale,</p>
    <p>Vale, inquam, gnate mi, gnate, aeternum uale.</p>
    <p>Quae haec est miseria, pro deum atque hominum fidem,</p>
    <p>Itan diuelli a me, quod erat carissimum.</p>
    <p>O, quem luctum paras, quas curas inicis</p>
    <p>Patri, ipse securus nimis. Pulchre quidem</p>
    <p>Tuam rem abiens stabiliuisti. Sed nescis, ah</p>
    <p>Nescis, serus quos exitus uesper uehat.</p>
    <p>Sane illud demiror, qui fiat, ut, mihi</p>
    <p>Cum maxime peccet gnatus, nequeam tamen</p>
    <p>Acerbiore in eum esse animo. Ut nunc res ferunt,</p>
    <p>Utinam tam possem filii obliuiscier,</p>
    <p>Quam ille, o dementiam, me auersatur libens.</p>
    <p>Huc, huc calamitatis scilicet tuo,</p>
    <p>Philaute concilio inferor. O dolor grauis.</p>
  </div>
  <div type="level2" xml:id="actvs-primi-scaena-qvarta">
    <head>7. ACTVS PRIMI SCAENA QVARTA</head>
    <p><hi rend="italic">Acolastus Philautus</hi></p>
    <p><hi rend="italic">Scazontes</hi></p>
    <p><hi rend="italic">Acolastus</hi></p>
    <p>Num quis me uiuit fortunatior? Num quis</p>
    <p>Fortunae filius dici magis debet</p>
    <p>Ex merito quam ego, cui contigere pro uoto</p>
    <p>Omnia?</p>
    <p><hi rend="italic">Philautus</hi></p>
    <p>Quis hic beatum uendidat sese? Hem,</p>
    <p>Aurumne habes, Acolaste?</p>
    <p><hi rend="italic">Acolastus</hi></p>
    <p>Habeam, rogas? Zona</p>
    <p>Vide ut tumeat.</p>
    <p><hi rend="italic">Philautus</hi></p>
    <p>Ho, ho. Talenta quot?</p>
    <p><hi rend="italic">Acolastus</hi></p>
    <p>Decem.</p>
    <p><hi rend="italic">Philautus</hi></p>
    <p>Hui, tantamne auri uim?</p>
    <p><hi rend="italic">Acolastus</hi></p>
    <p>Tantam.</p>
    <p><hi rend="italic">Philautus</hi></p>
    <p>Unde, quacso te,</p>
    <p>Patri ista largitas?</p>
    <p><hi rend="italic">Acolastus</hi></p>
    <p>Quia arte tractabam</p>
    <p>Virum doli ignarum.</p>
    <p><hi rend="italic">Philautus</hi></p>
    <p>O lepidum caput, laudo.</p>
    <p>Praesidium forte expugnasti hodie. Quid restat,</p>
    <p>Nisi ut triumphum agamus intus?</p>
    <p><hi rend="italic">Acolastus</hi></p>
    <p>Accedo</p>
    <p>Tuae sententiae.</p>
    <p><hi rend="italic">Philautus</hi></p>
    <p>Sed quid libri hic gestas?</p>
    <p><hi rend="italic">Acolastus</hi></p>
    <p>Id pignoris pater mihi relinquebat.</p>
    <p><hi rend="italic">Philautus</hi></p>
    <p>Phy, bibliorum codex est, ualeat. Insiste</p>
    <p>Tuas tibi res curare, nempe, quo pacto</p>
    <p>Iter tuum instituas, peregre profecturus.</p>
    <p>Codex non aeque inimicus, atque hic est nobis.</p>
    <p>Ego tibi mox alia instillaro praecepta.</p>
    <p><hi rend="italic">Acolastus</hi></p>
    <p>Sed mihi grauiter pater est interminatus, ne</p>
    <p>Haec a me amitterem.</p>
    <p><hi rend="italic">Philautus</hi></p>
    <p>Istaec uerba sunt, mitte.</p>
    <p>Quin concedimus intro?</p>
    <p><hi rend="italic">Acolastus</hi></p>
    <p>Impera et puta factum.</p>
  </div>
  <div type="level2" xml:id="actvs-secvnda-scaena-prima">
    <head>8. ACTVS SECVNDA SCAENA PRIMA</head>
    <p><hi rend="italic">Pantolabus Pamphagus</hi></p>
    <p><hi rend="italic">Octonarii omnes</hi></p>
    <p><hi rend="italic">Pantolabus</hi></p>
    <p>Nai miser ego sum, qui quod edam, quaero et id aegre inuenio.
    Gulam</p>
    <p>Habeo extrema fame pene strangulatem, uenter inedia</p>
    <p>Exhaustus est, stomachus latrat, tum pendulae marcent genae.</p>
    <p>Pol dentes pruriunt, me nullus est ieiuniosior</p>
    <p>Neque magis effractus fame. Scabri rubigine</p>
    <p>Dentes, labiaque incana situ loquuntur me famelicum.</p>
    <p>Quare, hunc haberem praesentem deum, placaret qui mihi</p>
    <p>Ventrem iratum. Parasiticae artis gnarum optem dari obuiam,</p>
    <p>Quem sectari liceat, postquam in fumum cineremque uersa sunt,</p>
    <p>Quae possei, omnia. Vel e flamma non grauarer impiger</p>
    <p>Cibum petere. O Foruna, ut nunquam perpetuo bona es. Sed hic</p>
    <p>Ne est Pamphagus, meo quem iuui beneficio toties? Is est.</p>
    <p><hi rend="italic">Pamphagus</hi></p>
    <p>Quis hic nouus subsistit hospes? Pantolabus est. Insolens</p>
    <p>Istuc quidem facit. Non possum, quin salutem et colloquar.</p>
    <p>O salue plurimum merito tuo, uir optime.</p>
    <p><hi rend="italic">Pantolabus</hi></p>
    <p>Pamphage,</p>
    <p>Salue plus millies.</p>
    <p><hi rend="italic">Pamphagus</hi></p>
    <p>Quid hic negotii tibi? An uenis</p>
    <p>Obsonatum ad forum cuppedinis? Atqui ea est prouincia</p>
    <p>Parasitorum.</p>
    <p><hi rend="italic">Pantolabus</hi></p>
    <p>Memini. Sed eo res rediit ut ttanscursu opus</p>
    <p>Mihi sit ad ordinem uestrum.</p>
    <p><hi rend="italic">Pamphagus</hi></p>
    <p>Ad nostrum ordinem? quid audio?</p>
    <p><hi rend="italic">Pantolabus</hi></p>
    <p>Sic fors fert.</p>
    <p><hi rend="italic">Pamphagus</hi></p>
    <p>Sed turpe est nimis a bubus ad asinos transcendere.</p>
    <p><hi rend="italic">Pantolabus</hi></p>
    <p>Ut sit. Durum telum necessitas.</p>
    <p><hi rend="italic">Pamphagus</hi></p>
    <p>Nihilne est amplius</p>
    <p>Rei?</p>
    <p><hi rend="italic">Pantolabus</hi></p>
    <p>Nihil quicquam, abliguriui omnia. Hinc memet foro</p>
    <p>Subducens lateo domi hunc totum mensem, ibi uappam bibo,
    panem</p>
    <p>Atrum uoro, inedia ringor, cochlearum instar, uiuens miser.</p>
    <p><hi rend="italic">Pamphagus</hi></p>
    <p>O me ter felicem, cui tam acre bellum cum penia haud fuit,</p>
    <p>Qui suetus sum ut mures alienum semper arrodere cibum.</p>
    <p>Quid, an non te piget tam acerbae sortis?</p>
    <p><hi rend="italic">Pantolabus</hi></p>
    <p>Non tantum quidem</p>
    <p>Pigeret, si modo tuam disciplinam nunc sectarier</p>
    <p>Liceret.</p>
    <p><hi rend="italic">Pamphagus</hi></p>
    <p>Forsitan liceret, si potis esses assequi.</p>
    <p><hi rend="italic">Pantolabus</hi></p>
    <p>Conarer, ut possem, Pamphage. Uenter magister ingeni</p>
    <p>Meos conatus iuuerit.</p>
    <p><hi rend="italic">Pamphagus</hi></p>
    <p>Sed nescio, quam feliciter.</p>
    <p><hi rend="italic">Pantolabus</hi></p>
    <p>Hem, me uide, ut prolixe agis. Rape me sodes, collegio</p>
    <p>Tuo inauctorandum, rape, postquam nullam plane artem calleo,</p>
    <p>Qua possim uiuere oikositoj.</p>
    <p><hi rend="italic">Pamphagus</hi></p>
    <p>Au, non sunt illotis sacra haec</p>
    <p>Manibus tractanda.</p>
    <p><hi rend="italic">Pantolabus</hi></p>
    <p>Satisne lotus sim, qui corruger fame?</p>
    <p><hi rend="italic">Pamphagus</hi></p>
    <p>Specimen tuae des artis oportet, dehinc nostris comitiis</p>
    <p>Indictis, si uoles, nomen dabis cum plausu et gloria.</p>
    <p><hi rend="italic">Pantolabus</hi></p>
    <p>Ea lege, obsecro, me discipulum habe tibi, cui profui,</p>
    <p>Re salua saepe, nisi immemor es beneficii accepti.</p>
    <p><hi rend="italic">Pamphagus</hi></p>
    <p>Immemor?</p>
    <p>Age, suscipio te parasitastrum.</p>
    <p><hi rend="italic">Pantolabus</hi></p>
    <p>Habeo pol gratiam. Quid est,</p>
    <p>Quod me nunc uis facere?</p>
    <p><hi rend="italic">Pamphagus</hi></p>
    <p>Ut me obserues sedulo.</p>
    <p><hi rend="italic">Pantolabus</hi></p>
    <p>Qui dum?</p>
    <p><hi rend="italic">Pamphagus</hi></p>
    <p>Seria</p>
    <p>Curanda sunt.</p>
    <p><hi rend="italic">Pantolabus</hi></p>
    <p>Quid seria? Securus quonam ferrer pede?</p>
    <p>Seria curaui nunquam, nisi seria uentris negotia</p>
    <p>Appellites.</p>
    <p><hi rend="italic">Pamphagus</hi></p>
    <p>Scilicet.</p>
    <p><hi rend="italic">Pantolabus</hi></p>
    <p>Istuc persuadeas Catonibus,</p>
    <p>Rigidisque Sophois, si quid uales oratione.</p>
    <p><hi rend="italic">Pamphagus</hi></p>
    <p>Pro suo</p>
    <p>Illi sapiant ingenio, non equidem inuideo, nobis item</p>
    <p>Palatum neutiquam desipit. Hic et nos philosophoi sumus</p>
    <p>Aesopici Gnathonicique, cuius sectae plurimos</p>
    <p>Clientes in forum producimus.</p>
    <p><hi rend="italic">Pantolabus</hi></p>
    <p>Quibus sed ducibus</p>
    <p>Freti?</p>
    <p><hi rend="italic">Pamphagus</hi></p>
    <p>Magnis: Epicuro, Aristippo, Catiis et Apiciis.</p>
    <p><hi rend="italic">Pantolabus</hi></p>
    <p>Duces illi haud sunt paenitendi per genium. Perdoctus es,</p>
    <p>Laudo. Sed ad seria redi.</p>
    <p><hi rend="italic">Pamphagus</hi></p>
    <p>Recte. Nescis, quae uiderim</p>
    <p>Insomnia.</p>
    <p><hi rend="italic">Pantolabus</hi></p>
    <p>Falsa?</p>
    <p><hi rend="italic">Pamphagus</hi></p>
    <p>Non opinor. Post medium noctis ferunt</p>
    <p>Vera esse somnia, cum sumus purgatiores scilicet.</p>
    <p><hi rend="italic">Pantolabus</hi></p>
    <p>Intelligo. Sed narra somnium.</p>
    <p><hi rend="italic">Pamphagus</hi></p>
    <p>Hodie constrato in toro</p>
    <p>Videbar ad mensam plenam lautusque unctusque accumbere.</p>
    <p>Cerealem dixisses coenam. Hinc uelut e pleno cornu datum,</p>
    <p>Et quod ederem et quod potarem. Inde adeo, in digitos pedis
    mihi</p>
    <p>Standum erat, ut de summo quicquam peterem. Vis dicam? Dis
    quidem</p>
    <p>Videbar, cui affluerent bonae undique deliciae.</p>
    <p><hi rend="italic">Pantolabus</hi></p>
    <p>Tam grata sunt,</p>
    <p>Quae memoras, ut dentes uenterque hinc gestiant mihi.
    Vigilans</p>
    <p>Vix ausim optare, dormiens quae somnias.</p>
    <p><hi rend="italic">Pantolabus</hi></p>
    <p>Tum nescio</p>
    <p>Quid uisus talorum iactus portendat ominis boni.</p>
    <p><hi rend="italic">Pantolabus</hi></p>
    <p>Vah somnium hominis, quae narrat?</p>
    <p><hi rend="italic">Pamphagus</hi></p>
    <p>Quid hoc? Satin tibi placet?</p>
    <p><hi rend="italic">Pantolabus</hi></p>
    <p>Vereor, ne laeuus hic augur sis.</p>
    <p><hi rend="italic">Pamphagus</hi></p>
    <p>Nil credis, nisi quod uides?</p>
    <p>Abi in malam crucem dignus, quem nunquam sancta Saturitas</p>
    <p>Beet, cum istac tua incredulitate.</p>
    <p><hi rend="italic">Pantolabus</hi></p>
    <p>Obsecro, famelicum</p>
    <p>Meum uentrem fac somniis tuis satures, si quid habent</p>
    <p>Rei.</p>
    <p><hi rend="italic">Pamphagus</hi></p>
    <p>Irrides?</p>
    <p><hi rend="italic">Pantolabus</hi></p>
    <p>Non rideam, quod carbonarias opes</p>
    <p>Pro germanis ostentes, somniis felix? Ridiculum.</p>
    <p><hi rend="italic">Pamphagus</hi></p>
    <p>Age,</p>
    <p>Ridiculum sit, quando ita lubet. Porro, quam non sim
    stultulus</p>
    <p>Vates, uidebis, dum fiam hinc cellarius cuiuspiam</p>
    <p>Nummatioris domini, opulentia cuius construxero</p>
    <p>Tam largum uentri commeatum, ut si regum sim maximus.</p>
    <p><hi rend="italic">Pantolabus</hi></p>
    <p>Hic, credo, uigilans somniat. Pamphage, beatum me in tuo</p>
    <p>Regno tum, quaeso, facias.</p>
    <p><hi rend="italic">Pamphagus</hi></p>
    <p>Vel primus eris apud me, si probe</p>
    <p>Aduleris.</p>
    <p><hi rend="italic">Pantolabus</hi></p>
    <p>Sed unde plebiscita ordinis uestri petam?</p>
    <p><hi rend="italic">Pamphagus</hi></p>
    <p>Unde rogas? A Terentiano illo Gnathone principe</p>
    <p>Viro.</p>
    <p><hi rend="italic">Pantolabus</hi></p>
    <p>Hic te opus Fuerit interprete optimo. Nemo artifex</p>
    <p>Nascitur.</p>
    <p><hi rend="italic">Pamphagus</hi></p>
    <p>Operam meam tibi dico.</p>
    <p><hi rend="italic">Pantolabus</hi></p>
    <p>Age doctoris suscipe</p>
    <p>Partes.</p>
    <p><hi rend="italic">Pamphagus</hi></p>
    <p>Nolo arbitrum quemquam esse nobis. Sed pone fabricam hanc</p>
    <p>Tutus locus est, ibi elementa dabo. Fac te docibilem probes</p>
    <p>Discipulum.</p>
    <p><hi rend="italic">Pantolabus</hi></p>
    <p>En aurem utramque surrigo ad magistri dogmata.</p>
  </div>
  <div type="level2" xml:id="actvs-secvndi-scaena-secvnda">
    <head>9. ACTVS SECVNDI SCAENA SECVNDA</head>
    <p><hi rend="italic">Philautus Acolastus</hi></p>
    <p><hi rend="italic">Senarii.</hi></p>
    <p><hi rend="italic">Philautus</hi></p>
    <p>Quid haec Acolaste, prae ut illa, quae pater dedit?</p>
    <p><hi rend="italic">Acolastus</hi></p>
    <p>Pater futtilis est, somnium, iners. Valeat. Magis</p>
    <p>Tua me, Philaute, dicta stimnlant.</p>
    <p><hi rend="italic">Philautus</hi></p>
    <p>Fac tibi</p>
    <p>Fidas. Quodcunque inciderit in mentem, uoles.</p>
    <p>Te ipso fruere. Spes omnis in te sit tibi.</p>
    <p>Sic uiues felix ac beatus.</p>
    <p><hi rend="italic">Acolastus</hi></p>
    <p>Altius</p>
    <p>Haec cordi haerent, quam ut momento leui excidant,</p>
    <p><hi rend="italic">Philautus</hi></p>
    <p>Macte es uirtute.</p>
    <p><hi rend="italic">Acolastus</hi></p>
    <p>Iam uale, Philaute mi.</p>
    <p><hi rend="italic">Philautus</hi></p>
    <p>Vale, longum uale, Acolaste optime maxime.</p>
    <p><hi rend="italic">Acolastus</hi></p>
    <p>Quam me Philautus ui sua totum occupet,</p>
    <p>Si maxime dicam, nemo credat tamen,</p>
    <p>Adeo in illum uelut effusus sum pectore.</p>
    <p>Quo fit, nulla ut hinc capiar paenitudine</p>
    <p>Mei, ut mihi ignoscam, et mihi placeam nimis.</p>
    <p>Quis hoc statu me non beatum praedicet?</p>
    <p>Superest, ut iter ingressus haec mea gaudia</p>
    <p>Tester festiua, quam paro, cantiuncula.</p>
    <p>O Dies festus niueo lapillo</p>
    <p>Dignus, o lucis facies serena,</p>
    <p>Qua licet demum positis suaue</p>
    <p>Viuere curis.</p>
    <p>Nunc iuuat laute Genium fouere,</p>
    <p>Nunc iuuat sacrae Veneri litare,</p>
    <p>Nunc iuuat ludos et amoena carni</p>
    <p>Gaudia ferre.</p>
    <p>Exsulat tergo monitor seuerus,</p>
    <p>Et iugum collo iacet, o, remotum,</p>
    <p>Libero quouis pede iam licebit</p>
    <p>Tendere gressus.</p>
    <p>Qui tuli multos dominos iuuentae,</p>
    <p>Qui iugo solui toties cupiui,</p>
    <p>Liber, emissus manibus parentis</p>
    <p>Viuo beatus.</p>
    <p>Gestiens adsit iuuenum corona,</p>
    <p>Plaudat et sortem hanc mihi gratuletur,</p>
    <p>Concinant Musae celebres canora</p>
    <p>Carmina uoce.</p>
  </div>
  <div type="level2" xml:id="actvs-secvndi-scaena-tertia">
    <head>10. ACTVS SECVNDI SCAENA TERTIA</head>
    <p><hi rend="italic">Pamphagus Pantolabus
    Acolastus</hi></p>
    <p><hi rend="italic">Octonarii.</hi></p>
    <p><hi rend="italic">Pamphagus</hi></p>
    <p>Quid haec tibi uidentur?</p>
    <p><hi rend="italic">Pantolabus</hi></p>
    <p>Rara profecto mysteria.</p>
    <p><hi rend="italic">Pamphagus</hi></p>
    <p>Vide, ut contineas.</p>
    <p><hi rend="italic">Pantolabus</hi></p>
    <p>Accurate omnia. Memorem me senties.</p>
    <p>Sed unde escaria nobis est uenatio? Ubi cadauer est,</p>
    <p>Quod adcurramus uultures? Nam uel lupo esurientior</p>
    <p>Sum.</p>
    <p><hi rend="italic">Pamphagus</hi></p>
    <p>Quod de somnio iamiam dixi, meministin obsecro?</p>
    <p><hi rend="italic">Pantolabus</hi></p>
    <p>Memini.</p>
    <p><hi rend="italic">Pamphagus</hi></p>
    <p>Hinc te bene sperare iubeo</p>
    <p><hi rend="italic">Pantolabus</hi></p>
    <p>Sperare autem, cum nihil</p>
    <p>Sit, quod edatur?</p>
    <p><hi rend="italic">Pamphagus</hi></p>
    <p>Mane, mane, non spem meram, sed rem dabo.</p>
    <p><hi rend="italic">Pantolabus</hi></p>
    <p>Promissis quis non diues esse possit?</p>
    <p><hi rend="italic">Pamphagus</hi></p>
    <p>Offam faxo in os</p>
    <p>Tibi obiecero. Nisi enim me omen laetum fallit, nanciscimur</p>
    <p>Hodie herum, qualem uolumus, qui nos accipiat lautissime.</p>
    <p>Hem, ad rostra te uoco.</p>
    <p><hi rend="italic">Pantolabus</hi></p>
    <p>Quid illo?</p>
    <p><hi rend="italic">Pamphagus</hi></p>
    <p>Ut uideam, num qui uenerint</p>
    <p>Legati aut hospites nobis.</p>
    <p><hi rend="italic">Pantolabus</hi></p>
    <p>Malim ad cuppedinarios</p>
    <p>Vocacier, nam differor fame.</p>
    <p><hi rend="italic">Pamphagus</hi></p>
    <p>Ah, quam plumbeus es. Lucri</p>
    <p>Bonus odor illinc afflauit nares meas.</p>
    <p><hi rend="italic">Pantolabus</hi></p>
    <p>Si odoribus</p>
    <p>Et somniis uentrem pascas, quid adhuc famescere me sinis?</p>
    <p><hi rend="italic">Pamphagus</hi></p>
    <p>Heus tu, ne spera communem tibi sortem, nisi sequeris.</p>
    <p><hi rend="italic">Pantolabus</hi></p>
    <p>Sequor uel ad manes imos, si iusseris,</p>
    <p><hi rend="italic">Acolastus</hi></p>
    <p>Nunc gaudeo</p>
    <p>Superasse me uiarum omnes crepidines, cedant graues</p>
    <p>Curae, maeror facessat, optato in portu cum nauigem.</p>
    <p>Posthac quicquid libet, licebit protinus. Sub pectore</p>
    <p>Quicquid tacitus uersabo, id in linguam, mox in manus</p>
    <p>Licenter deriuabitur, neque obstrepet quisquam meis</p>
    <p>Studiis, ut hactenus obstitit durus pater, a quo me exsulem</p>
    <p>Meapte sponte reddidi, ne sit corrector amplius.</p>
    <p>Iam, id affectabo, ut assurgant omnes uenievti, dexteras</p>
    <p>Iniciant, comissatum ducant, denique delibutus ut</p>
    <p>Viuam perpetuis gaudiis. Tum, uel multo auro adiunxero</p>
    <p>Omnes mihi. Monarcha sic regnabo praepotens. Quid, an</p>
    <p>Non albae filius gallinae iure censear, optimis</p>
    <p>Plane prognatus ouis? Nullis cessero, ne diis quidem,</p>
    <p>Postquam meus Philautus subiecit mihi boni et mali</p>
    <p>Rationes omnes, quas ad unguem teneo. Porro autem obuiam</p>
    <p>Optem dari hospitem amicum, qui me magnifice tractet, uirum,</p>
    <p>Sane omnibus modis dignum, cui omnes optata omnia ferant.</p>
    <p>Quod si me nossent, qui siem, gregatim ad me concurrerent</p>
    <p>Cuppedinarii, coqui, fartores, unguentarii,</p>
    <p>Pomarius, piscator, auceps, leno cum scortis ualens</p>
    <p><hi rend="italic">Pamphagas</hi></p>
    <p>Pantolabe, quem procul huc uideo aduentare?</p>
    <p><hi rend="italic">Pantolabus</hi></p>
    <p>Nescio, nisi</p>
    <p>Ad mercatum uenit hic peregrinus hospes, ut apparet.</p>
    <p><hi rend="italic">Pamphagus</hi></p>
    <p>Bene</p>
    <p>Habet. Hinc nobis, quod spero, materia certi aucupii datur.</p>
    <p>Exprompta nunc opus est astutia.</p>
    <p><hi rend="italic">Pantolabus</hi></p>
    <p>Mi Pamphage, zonam habet.</p>
    <p><hi rend="italic">Pamphagus</hi></p>
    <p>Zonam?</p>
    <p><hi rend="italic">Acolastus</hi></p>
    <p>Sed aeminem hic uideo.</p>
    <p><hi rend="italic">Pantolabus</hi></p>
    <p>Audin quid dicat?</p>
    <p><hi rend="italic">Pamphagus</hi></p>
    <p>Vult noscier.</p>
    <p><hi rend="italic">Acolastus</hi></p>
    <p>Quonam deuertam, cogito.</p>
    <p><hi rend="italic">Pamphagus</hi></p>
    <p>Et hospitem quaerit.</p>
    <p><hi rend="italic">Pantolabus</hi></p>
    <p>Cinaedus est</p>
    <p>Ex uultu et filo corporis.</p>
    <p><hi rend="italic">Pamphagus</hi></p>
    <p>Praeda haec nostris est unguibus</p>
    <p>Digna. A tergo me huic inseram.</p>
    <p><hi rend="italic">Pantolabus</hi></p>
    <p>Quid me autem?</p>
    <p><hi rend="italic">Pamphagus</hi></p>
    <p>Fac, uerbis meis</p>
    <p>Subseruias, ut hinc nostro in albo te dignum habeas locum.</p>
    <p>Hospes bone, hospes clare, iubeo te saluere plurimum.</p>
    <p><hi rend="italic">Pantolabus</hi></p>
    <p>Propino tibi salutem plenis faucibus, uir optime.</p>
    <p><hi rend="italic">Pamphagus</hi></p>
    <p>Facete, laute, lepide, istuc tene.</p>
    <p><hi rend="italic">Acolastus</hi></p>
    <p>Vicissim comprecor</p>
    <p>Vobis laeta omnia, quicunque estis.</p>
    <p><hi rend="italic">Pamphagus</hi></p>
    <p>Magnam me hercle gratiam</p>
    <p>Omnes merito habemus tuae isti humanitati.</p>
    <p><hi rend="italic">Pantolabus</hi></p>
    <p>Vir bonus</p>
    <p>Es ex habitu.</p>
    <p><hi rend="italic">Pamphagus</hi></p>
    <p>Sed in his quam ob rem peregrinaris regionibus?</p>
    <p><hi rend="italic">Acolastus</hi></p>
    <p>Huc me grauis tempestas impulit meorum affectuum.</p>
    <p><hi rend="italic">Pamphagus</hi></p>
    <p>Ecquo destinabas iter?</p>
    <p><hi rend="italic">Acolastus</hi></p>
    <p>Quolibet ubi liceat meo</p>
    <p>Pro ingenio uiuere.</p>
    <p><hi rend="italic">Pamphagus</hi></p>
    <p>Istuc hic licebit commodissime.</p>
    <p>Si nescis, hic habitant omnis generis Veneres et Gratiae.</p>
    <p><hi rend="italic">Pantolabus</hi></p>
    <p>Hic oenopolia, myropolia, pharmacopolia stabulant.</p>
    <p><hi rend="italic">Pamphagus</hi></p>
    <p>Neque hic desiderabis musicum concentum.</p>
    <p><hi rend="italic">Pantolabus</hi></p>
    <p>Gaudiis</p>
    <p>Hic afflues.</p>
    <p><hi rend="italic">Acolastus</hi></p>
    <p>Sane, auspicato, ut audio, huc tetuli pedem,</p>
    <p>Ubi frontem exporrigam. Vobis nomen dabo.</p>
    <p><hi rend="italic">Pamphagus</hi></p>
    <p>Nomen tuum</p>
    <p>Quod est?</p>
    <p><hi rend="italic">Acolastus</hi></p>
    <p>Nomen? Acolastus.</p>
    <p><hi rend="italic">Pamphagus</hi></p>
    <p>Acolastus? Vah, nomen conuenit.</p>
    <p><hi rend="italic">Pantolabus</hi></p>
    <p>Hem, noster es.</p>
    <p><hi rend="italic">Acolastus</hi></p>
    <p>Certe, quod uester sim repertus, gaudeo.</p>
    <p>Sed nullane spes est, potiundi hic principatus?</p>
    <p><hi rend="italic">Pamphagus</hi></p>
    <p>Maxime.</p>
    <p>Imprimis ista corporis tui forma heroica placet.</p>
    <p>Tum mores, indoles, cultus et disserendi gratia</p>
    <p>Magno te ortum loco arguunt.</p>
    <p><hi rend="italic">Pantolabus</hi></p>
    <p>A capite ad talos pulcher es.</p>
    <p><hi rend="italic">Pamphagus</hi></p>
    <p>Immo, dum te contemplamur fixius, diuina elucet in</p>
    <p>Te quaedam maiestas.</p>
    <p><hi rend="italic">Acolastus</hi></p>
    <p>Nihil est in me, quin omnes plurimum</p>
    <p>Id ament. Viuo et regno.</p>
    <p><hi rend="italic">Pantolabus</hi></p>
    <p>Non sentit caudex palpum obtrudier.</p>
    <p><hi rend="italic">Pamphagus</hi></p>
    <p>Hem, regem hunc esse oportet.</p>
    <p><hi rend="italic">Pantolabus</hi></p>
    <p>Scilicet, tot clarum dotibus.</p>
    <p><hi rend="italic">Acolastus</hi></p>
    <p>Si nosceretis, quid mecum portem boni, tum istuc magis,</p>
    <p>Scio, diceretis.</p>
    <p><hi rend="italic">Pamphagus</hi></p>
    <p>Quid id est?</p>
    <p><hi rend="italic">Pantolabus</hi></p>
    <p>Virtutes omnes narra tuas,</p>
    <p>Ut hinc orneris.</p>
    <p><hi rend="italic">Acolastus</hi></p>
    <p>Agedum, appendite zonam auro multo grauem.</p>
    <p><hi rend="italic">Pamphagus</hi></p>
    <p>Hui, tam graues auro loculos?</p>
    <p><hi rend="italic">Pantolabus</hi></p>
    <p>Quid audio? Aurumne habet?</p>
    <p><hi rend="italic">Pamphagus</hi></p>
    <p>Habet.</p>
    <p><hi rend="italic">Pantolabus</hi></p>
    <p>Ego te, si nescis, auri encomion possim docere</p>
    <p><hi rend="italic">Acolastus</hi></p>
    <p>Dic.</p>
    <p><hi rend="italic">Pantolabus</hi></p>
    <p>Pulcherrima aurum faustitas mortalibus. Hoc te diis parem</p>
    <p>Facit. Hoc qui habet, repente honoratus, clarus, sapiens,
    item</p>
    <p>Rex splendidus fit.</p>
    <p><hi rend="italic">Acolastus</hi></p>
    <p>Per Iouem, haec dogmata Philauti dogmatis</p>
    <p>Consentiunt. Quid prohibet, quin patiar me nomine regio</p>
    <p>Salutari?</p>
    <p><hi rend="italic">Pantolabus</hi></p>
    <p>Ter maxime rex, quin in clientelam tuam</p>
    <p>Nos suscipis?</p>
    <p><hi rend="italic">Acolastus</hi></p>
    <p>Suscipio. En uobis auctoramenta haec mea.</p>
    <p><hi rend="italic">Pamphagus</hi></p>
    <p>Nunc me totum regi dedo.</p>
    <p><hi rend="italic">Pantolabus</hi></p>
    <p>Et ego, quantus sum, illi mancipor.</p>
    <p>Sic inter luscos regnabit strabus. Pulchrum spectaculum.</p>
    <p><hi rend="italic">Acolastus</hi></p>
    <p>Quid hic stamus? Quid hic haeremus ieiuni? Quin tendimus</p>
    <p>Comissatum?</p>
    <p><hi rend="italic">Pantolabus</hi></p>
    <p>Iam dudum est in patinis meus animus.</p>
    <p><hi rend="italic">Pamphagus</hi></p>
    <p>Ubi uis,</p>
    <p>Nihil moror.</p>
    <p><hi rend="italic">Acolastus</hi></p>
    <p>Quo deuertemus?</p>
    <p><hi rend="italic">Pamphagus</hi></p>
    <p>Hospitem probum dabo.</p>
    <p><hi rend="italic">Pantolabus</hi></p>
    <p>Dabit dignum patella operculum.</p>
    <p><hi rend="italic">Pamphagus</hi></p>
    <p>Unde autem obsonabitur,</p>
    <p>Quaeso, patrone optime?</p>
    <p><hi rend="italic">Pantolabus</hi></p>
    <p>Recte.</p>
    <p><hi rend="italic">Acolastus</hi></p>
    <p>Cape hoc argentum et appara</p>
    <p>Cenam, quae cum pontificali certet.</p>
    <p><hi rend="italic">Pamphagus</hi></p>
    <p>Curabo, here.</p>
    <p><hi rend="italic">Acolastus</hi></p>
    <p>Tum Venus,</p>
    <p>Bacchus, Ceres nostris uolo intersint epulationibus.</p>
    <p><hi rend="italic">Pamphagus</hi></p>
    <p>Fiet. Tibicines num nam cupis deducier e foro?</p>
    <p><hi rend="italic">Acolastus</hi></p>
    <p>Etiam.</p>
    <p><hi rend="italic">Pamphagus</hi></p>
    <p>Propero ad macellum. Heus Pantolabe, regem deducito</p>
    <p>Cliens ad Sannionem nostrum, sed sublata sarcina.</p>
    <p>Tenes?</p>
    <p><hi rend="italic">Pantolabus</hi></p>
    <p>Sic.</p>
    <p><hi rend="italic">Acolastus</hi></p>
    <p>Ubi manet ille uester?</p>
    <p><hi rend="italic">Pantolabus</hi></p>
    <p>Ad Veneris fanum.</p>
    <p><hi rend="italic">Acolastus</hi></p>
    <p>Bene est.</p>
    <p>Sustolle haec.</p>
    <p><hi rend="italic">Pantolabus</hi></p>
    <p>Quam pulchre procedo hodie. O fortunatum hunc diem.</p>
  </div>
  <div type="level2" xml:id="actvs-secvndi-scaena-qvarta">
    <head>11. ACTVS SECVNDI SCAENA QVARTA</head>
    <p><hi rend="italic">Pamphagus Solus</hi></p>
    <p><hi rend="italic">Trochaici Catalectici.</hi></p>
    <p>Ha ha he. Quam tutum hospitium confidentiae meae</p>
    <p>Mihi paraui. Quam promptum nactus sum deuerticulum</p>
    <p>Exercendis fucis, imposturis et sycophantiis.</p>
    <p>Hinc mihi praesens lucrum est, abradi dimidium potest,</p>
    <p>Causabor carem esse annonam, ut conueniant ratiunculae</p>
    <p>Accepti et dati. In rationibus nullis tenerier</p>
    <p>Vinculis possum. Ad suffugia mille mihi rimae patent.</p>
    <p>Nai iste totus desipit, qui nobis auscultauerit,</p>
    <p>Per quos uelut in nassam illectus, ad uiuum usque eroditur.</p>
    <p>Intra casses nostros praeda est, quam usque uenati sumus.</p>
    <p>Illa nostris unguibus frustillatim discerpitur,</p>
    <p>Quippe, sic peram illam nunc multo aere turgidam ictibus</p>
    <p>Vellicatim exenterabimus, uix ut inopi siet</p>
    <p>Reliquus obolus emendo resti. Quantumuis gestitet</p>
    <p>Auri in loculis, uniuersum id insumemus luxui.</p>
    <p>Scilicet triumpho serio, postquam cellarius</p>
    <p>Euasi potentis domini, id quod futurum insomnia</p>
    <p>Dudum praedicabant omine laeto. Nunc tempus monet,</p>
    <p>Ut procurram obsonatum. Prolixius satur mea</p>
    <p>Post erumpam gaudia. Heus, heus, gestientem Pamphagum</p>
    <p>Nemo lanionum uidet, nemo salutatum aduenit?</p>
    <p>Faxo iam ostenso auro, quod me habere nesciunt, simul</p>
    <p>Ad me non accurrisse doleant obtrusis mercibus.</p>
  </div>
  <div type="level2" xml:id="actvs-secvndi-scaena-qvinta">
    <head>12. ACTVS SECVNDI SCAENA QVINTA</head>
    <p>Acolastus Pantolabus Sannio Syrus Pamphagus</p>
    <p>Scazontes</p>
    <p><hi rend="italic">Acolastus</hi></p>
    <p>Ubinam aedes nostri sunt hospitis? Lassum</p>
    <p>Me longa reddidit profectio.</p>
    <p><hi rend="italic">Pantolabus</hi></p>
    <p>Nobis</p>
    <p>En imminent, here. Praecurram ut fores totae</p>
    <p>Pateant. Heus, heus, nemon hinc prodit? Insistam</p>
    <p>Pulsare, nisi aperit ostium aliquis actutum.</p>
    <p><hi rend="italic">Sannio</hi></p>
    <p>Quis tam grauiter pepulit meas fores?</p>
    <p><hi rend="italic">Pantolabus</hi></p>
    <p>Vester</p>
    <p><hi rend="italic">Sannio</hi></p>
    <p>Quis?</p>
    <p><hi rend="italic">Pantolabus</hi></p>
    <p>Pantolabus.</p>
    <p><hi rend="italic">Sannio</hi></p>
    <p>Pantolabus? Mortuum pridem</p>
    <p>Credebam, ut quem toto non uiderim mense.</p>
    <p><hi rend="italic">Pantolabus</hi></p>
    <p>Non est.</p>
    <p><hi rend="italic">Sannio</hi></p>
    <p>Id uiso. Hem, uix te agnoscerem, uocem</p>
    <p>Nisi noscam tuam. Unde quaeso ades? Num imis</p>
    <p>Ex manibus?</p>
    <p><hi rend="italic">Pantolabus</hi></p>
    <p>Narrandi id nunc locus non est.</p>
    <p><hi rend="italic">Sannio</hi></p>
    <p>Quid non?</p>
    <p><hi rend="italic">Pantolabus</hi></p>
    <p>Quid? huncine uides, obsecro?</p>
    <p><hi rend="italic">Sannio</hi></p>
    <p>Cuias</p>
    <p>Est, unde adduxti, et quo, qua gratia?</p>
    <p><hi rend="italic">Pantolabus</hi></p>
    <p>Nostras</p>
    <p>Est atque a Pamphago huc adducitur, nostin?</p>
    <p><hi rend="italic">Sannio</hi></p>
    <p>Quem?</p>
    <p><hi rend="italic">Pantolabus</hi></p>
    <p>Pamphagus obsonatum abscessit, hic nummos</p>
    <p>Dedit.</p>
    <p><hi rend="italic">Sannio</hi></p>
    <p>Euge introducator commodus sane</p>
    <p>Conuiuator. Syre, hem Syre. Sarcinam hanc aufer</p>
    <p>Intro, tum mox redi. Plura habeo, quae mandem.</p>
    <p>Optatus aduenis, hospes optime. Accede</p>
    <p>Ad nos. Omnis rei tibi copia hic fiet.</p>
    <p><hi rend="italic">Acolastus</hi></p>
    <p>Nullasne habes Veneres?</p>
    <p><hi rend="italic">Sannio</hi></p>
    <p>Etiam.</p>
    <p><hi rend="italic">Acolastus</hi></p>
    <p>Iube accersi.</p>
    <p><hi rend="italic">Sannio</hi></p>
    <p>Quanti pretii mulieres?</p>
    <p><hi rend="italic">Acolastus</hi></p>
    <p>Plurimi, forma</p>
    <p>Modo sint praecellenti</p>
    <p><hi rend="italic">Sannio</hi></p>
    <p>Primariam sane</p>
    <p>Dabo feminam. Hem Syre, audi, Laidem accerse.</p>
    <p><hi rend="italic">Syrus</hi></p>
    <p>Iam?</p>
    <p><hi rend="italic">Sannio</hi></p>
    <p>Iam.</p>
    <p><hi rend="italic">Syrus</hi></p>
    <p>Causae quid dicam?</p>
    <p><hi rend="italic">Sannio</hi></p>
    <p>Adesse amatorem.</p>
    <p><hi rend="italic">Pamphagus</hi></p>
    <p>Ocius haec introducite ut coquis dentur.</p>
    <p>Vos me sequimini, tibicines, intro.</p>
  </div>
  <div type="level2" xml:id="actvs-tertii-scaena-prima">
    <head>13. ACTVS TERTII SCAENA PRIMA</head>
    <p><hi rend="italic">Bromia Ancilla</hi></p>
    <p><hi rend="italic">Senarii.</hi></p>
    <p><hi rend="italic">Bromia</hi></p>
    <p>An unquam cuiquam contumeliosius</p>
    <p>Audistis factam iniuriam, quam haec est mihi?</p>
    <p>Venit ad me Pamphagus. ’Heus tu,’ inquit, ’Bromia, cito</p>
    <p>Reuise, quid moretur Laidem. Annus est,</p>
    <p>Prius quam prodeat e gynaecco.’ ’Pedes,’</p>
    <p>Inquam, ’foras efferre uetant negotia</p>
    <p>Culinaria.’ Mox corripit fustem, fugam</p>
    <p>Ex aedibus ineo. Sane uero, quia</p>
    <p>Hunc insignem decoctorem adduxit, satis</p>
    <p>Pro imperio agit, neque quisquam eius mores potest</p>
    <p>Tolerare. Sed faxo, meminerit huius loci</p>
    <p>Atque diei. Secundas res superbiae</p>
    <p>Decent, sino. Verum dum coeperit suum</p>
    <p>Mutare uultum fortuna, atque hic indigus</p>
    <p>Opis nostrae factus fuerit,vai mortuo</p>
    <p>Canet, dum quid supplex petet. Pol gratiam</p>
    <p>Hameo tibi, Pantolabe, qui intercesseris</p>
    <p>Plagasque auerteris. Ut misera sum, cui quidem</p>
    <p>Datum est in hanc domum, ubi tot sunt domini, ubi uix</p>
    <p>Decem coqui suffecerint eduliis</p>
    <p>Concinnandis, quae noster hic, si diis placet,</p>
    <p>Condus promus modo attulit. Nunc affatim</p>
    <p>Habet, quod plenis faucibus helluo uoret.</p>
    <p>Habet, quod in foedissimam uentris sui</p>
    <p>Proluuiem mittat, Harpyia obscaenissima.</p>
    <p>Perstrenue ille quidem officium facit, dum homo</p>
    <p>Suauis adducit cytharistrias sibi.</p>
    <p>Ne non etiam, opinor, camelus saltitet.</p>
    <p>Nam Pamphago nihil magis cum fidibus</p>
    <p>Quam graculo. Tum, Lais, scortum nobile,</p>
    <p>Magno quod meret, accersitum est hospiti.</p>
    <p>Hos tantos sumptus quis ferret uel satrapes?</p>
    <p>Quid Pamphagus? An non certa pestis atque item</p>
    <p>Communis pernicies est adulescentulum?</p>
    <p>Atat, forte imminet hic cessanti quispiam.</p>
    <p>Proin uiso, sicubi haeret in uia Syrus</p>
    <p>Cum Laide. Ut utrunque male perdat Iuppiter,</p>
    <p>Per quorum nimiam tarditatem propemodum</p>
    <p>Perieram. Papae, gregem ancillarum conspicor</p>
    <p>Huc aduentare. Aedes nostrae uix ceperint.</p>
    <p>Ibo illis obuiam ac, quid uenerim, eloquar.</p>
  </div>
  <div type="level2" xml:id="actvs-tertii-scaena-secvnda">
    <head>14. ACTVS TERTII SCAENA SECVNDA</head>
    <p><hi rend="italic">Lais Syrus Bromia</hi></p>
    <p><hi rend="italic">Septenarii et octonarii.</hi></p>
    <p><hi rend="italic">Lais</hi></p>
    <p>Itan te misit Sannio?</p>
    <p><hi rend="italic">Syrus</hi></p>
    <p>Misit.</p>
    <p><hi rend="italic">Lais</hi></p>
    <p>Me accersitum?</p>
    <p><hi rend="italic">Syrus</hi></p>
    <p>Ita.</p>
    <p><hi rend="italic">Lais</hi></p>
    <p>Quis tam potens hospes uenit mei petitum copiam,</p>
    <p>Quae grandem demereo pecuniam?</p>
    <p><hi rend="italic">Syrus</hi></p>
    <p>Nescio, nisi quod uiri</p>
    <p>Aduentum herus meus excepit multo humanissime.</p>
    <p><hi rend="italic">Lais</hi></p>
    <p>Num quem cenae apparatum uidisti, Syre?</p>
    <p><hi rend="italic">Syrus</hi></p>
    <p>Non. Sed Pamphagus</p>
    <p>Obsonatum concesserat. Hospes omnes sollicitos habet.</p>
    <p><hi rend="italic">Lais</hi></p>
    <p>Sat habeo. Pamphagus non illicit quemquam nisi diuitem.</p>
    <p>Syre, hem Syre, quid nam huc conari uideo Bromiam?</p>
    <p><hi rend="italic">Syrus</hi></p>
    <p>Huc? Ubi</p>
    <p>Ea est.</p>
    <p><hi rend="italic">Lais</hi></p>
    <p>Ad nos uiam affectat.</p>
    <p><hi rend="italic">Syrus</hi></p>
    <p>Certe. Demiror quid siet.</p>
    <p><hi rend="italic">Lais</hi></p>
    <p>Iubebit nos forsan regredi domum, grauari enim hospitem</p>
    <p>Impendiis.</p>
    <p><hi rend="italic">Syrus</hi></p>
    <p>Non opinor.</p>
    <p><hi rend="italic">Lais</hi></p>
    <p>Subsistemus parum.</p>
    <p><hi rend="italic">Bromia</hi></p>
    <p>Lais, iamdudum conuiuatum te uocat herus. Quin uenis?</p>
    <p><hi rend="italic">Lais</hi></p>
    <p>Hem Bromia uenio.</p>
    <p><hi rend="italic">Bromia</hi></p>
    <p>At iam uenisse oportuit.</p>
    <p><hi rend="italic">Lais</hi></p>
    <p>Quid ita cedo?</p>
    <p><hi rend="italic">Bromia</hi></p>
    <p>Quia omnes accubant, teque unam abesse indignatur tuus</p>
    <p>Nouicius amator.</p>
    <p><hi rend="italic">Lais</hi></p>
    <p>Quid uiri est?</p>
    <p><hi rend="italic">Bromia</hi></p>
    <p>Quid eum tibi praedicem</p>
    <p>Aut laudem, Lais? Dignum, sat scio, te amica dixeris.</p>
    <p><hi rend="italic">Lais</hi></p>
    <p>Recte, Bromia. At desiderio mei num nam uere calet?</p>
    <p><hi rend="italic">Bromia</hi></p>
    <p>Caleat, rogas? Immo ardet te intime.</p>
    <p><hi rend="italic">Lais</hi></p>
    <p>Properemus ocius.</p>
  </div>
  <div type="level2" xml:id="actvs-tertii-scaena-tertia">
    <head>15. ACTVS TERTII SCAENA TERTIA</head>
    <p><hi rend="italic">Eubulus Pelargus</hi></p>
    <p><hi rend="italic">Octonarii.</hi></p>
    <p><hi rend="italic">Eubulus</hi></p>
    <p>Prouiso, quid rerum gerat Pelargus, quo pacto ferat</p>
    <p>Absentiam gnati, quem tenere adamat, gemetque forsitan</p>
    <p>Nunc abdicatum, quippe illum educauit maximo suo</p>
    <p>Labore, post curauit unice sperans stabilem fore</p>
    <p>Voluptatem, quam ex illius praesentia acciperet. Satis</p>
    <p>Credo, patris ut est ingenium, iam misere sollicitarier</p>
    <p>Super salute filii. Id uiso, modereturne suis</p>
    <p>Curis nimis anxiis, uere sapientem gnod uirum decet.</p>
    <p><hi rend="italic">Pelargus</hi></p>
    <p>Parentis quanta sit sollicitudo erga absentem filium,</p>
    <p>Ex me disco. Gnatus quia abdicatus est dudum meus,</p>
    <p>Non sustinet animus quiescere, quin is sedulo mihi</p>
    <p>Ob oculos, ob mentem uersetur. Absentem curo haud secus,</p>
    <p>Ac praesentem curaui pridem. Quam uellem Eubulum dari,</p>
    <p>Cum quo uolupe est, de absente commentari filio.</p>
    <p>Sed eccum in tempore ipso aduenit. Eubule, salue plurimum.</p>
    <p><hi rend="italic">Eubulus</hi></p>
    <p>O mi Pelarge, non praeuideram te. Si uales, bene est.</p>
    <p>Nam hac gratia ad te ibam, quo, quid ualeret animus,
    discerem.</p>
    <p><hi rend="italic">Pelargus</hi></p>
    <p>Omnes mihi curae coeunt.</p>
    <p><hi rend="italic">Eubulus</hi></p>
    <p>In quo?</p>
    <p><hi rend="italic">Pelargus</hi></p>
    <p>In quo censeas nisi</p>
    <p>In gnato?</p>
    <p><hi rend="italic">Eubulus</hi></p>
    <p>Num quid audisti de eo, quod nolis, tam cito?</p>
    <p><hi rend="italic">Pelargus</hi></p>
    <p>Nihil. Sed quid ualeat, miror.</p>
    <p><hi rend="italic">Eubulus</hi></p>
    <p>Bene equidem spero.</p>
    <p><hi rend="italic">Pelargus</hi></p>
    <p>Utinam.</p>
    <p><hi rend="italic">Eubulus</hi></p>
    <p>Quid est,</p>
    <p>Quod te sollicitat autem?</p>
    <p><hi rend="italic">Pelargus</hi></p>
    <p>Gnatus.</p>
    <p><hi rend="italic">Eubulus</hi></p>
    <p>Minue uero hanc improbam</p>
    <p>Curam.</p>
    <p><hi rend="italic">Pelargus</hi></p>
    <p>Non possum, Eubule, gnatus est.</p>
    <p><hi rend="italic">Eubulus</hi></p>
    <p>Ut sit, quorsum attinet</p>
    <p>Te excruciare.</p>
    <p><hi rend="italic">Pelargus</hi></p>
    <p>Mihi sic est usus.</p>
    <p><hi rend="italic">Eubulus</hi></p>
    <p>Si istuc certum est tibi</p>
    <p>Sic facere, abiero.</p>
    <p><hi rend="italic">Pelargus</hi></p>
    <p>Potius, quam te caream, quicquid iusseris,</p>
    <p>Faciam.</p>
    <p><hi rend="italic">Eubulus</hi></p>
    <p>Imprimis, quod, scio, tibi uidebitur durum, caue</p>
    <p>Nimium sis sollicitus, quando hinc nihilo meliorem feceris</p>
    <p>Gnati statum, quin magis, eum fatis totum relinquito</p>
    <p>Curandum, a quorum cuta neutiquam exciderit. Nec audias</p>
    <p>Epicureos, qui contendunt deos nihil mortalia</p>
    <p>Curare. Melius Homerus, qui xxxxx uagam cum nesciat.</p>
    <p>Soli decreto numinis regenda credit omnia.</p>
    <p>Tu filium tractasti, dum tempus tulit, ut decuit patrem.</p>
    <p>Nunc amandatus est, feras. Satis pro officio feceris,</p>
    <p>Aequus si perstet filio animus, de quo, quicquid Numini</p>
    <p>Visum est decernere, laudandum fuerit utroque pollice.</p>
    <p>Cum diis quis unquam uel pie pugnauit uel feliciter?</p>
    <p>Sane, haud uacabis impietatis crimine, si ultra fas tuam</p>
    <p>Extendas sollicitudinem, quando exitum futuri habet</p>
    <p>Deus in sua unius manu. Quid hic tantum trepidas miser?</p>
    <p>An diffidentia tua uoles mendacii reum</p>
    <p>Facere Deum, nostri qui curam se suscipere perhibet,</p>
    <p>Qui capitis nostri etiam pilos omnes in numerato tenet?</p>
    <p>Ecquem te ipsum facis, ut ex aduerso deo responsites?</p>
    <p>An inuides ipsi xxxxxxxxx rerum mortalium?</p>
    <p>Deos quaeso, ut tuam tibi dent mentem.</p>
    <p><hi rend="italic">Pelargus</hi></p>
    <p>Cogis tu quidem</p>
    <p>Me ire in tuam sententiam. Faciam, ut posthac quietior</p>
    <p>Sim. Dulcis interim commemoratio fuerit de filio.</p>
    <p>Homo sum, Eubule. Humani nihil a me est alienum.</p>
    <p><hi rend="italic">Eubulus</hi></p>
    <p>Quaeso, uide,</p>
    <p>Ne stulto effectu exhinc gnatum prosequare, quem quidem putes</p>
    <p>Zelum illi debitum, cum sint, nolo erres, affectus mali</p>
    <p>Recti specie commendati, unde expectes non nisi noxiam</p>
    <p>Imposturam. Verum gnatus quid dicebat nouissimum?</p>
    <p><hi rend="italic">Pelargus</hi></p>
    <p>Duobus uerbis iussit me longum ualere.</p>
    <p><hi rend="italic">Eubulus</hi></p>
    <p>Quid amplius?</p>
    <p><hi rend="italic">Pelargus</hi></p>
    <p>Nihil.</p>
    <p><hi rend="italic">Eubulus</hi></p>
    <p>Num tristis abiit?</p>
    <p><hi rend="italic">Pelargus</hi></p>
    <p>Immo laetus, Eubule. Hinc mihi</p>
    <p>Lacrimas excussit ille, qui tam frigidus erat in patrem.</p>
    <p><hi rend="italic">Eubulus</hi></p>
    <p>Ita comparatum est natura, ut uirtutem praesentem minus</p>
    <p>Animaduertamus, sublatam uero ex oculis mox inuidi</p>
    <p>Queramus. Quod gnatus minus uidit, per adulescentiam</p>
    <p>Et consulit parum, aetas id correxerit, quando malo</p>
    <p>Accepto stultus sapiet. Quid ualetudo det commodi,</p>
    <p>Aegrotus post intelliget. Nunc illum paenitet sui.</p>
    <p>Nimis impense liber cupiuit esse. Quod hic erret modo,</p>
    <p>Posterius sentiet, cum ad te confugiet, naufragus uelut</p>
    <p>In tutum portum. Id quod futurum ominor.</p>
    <p><hi rend="italic">Pelargus</hi></p>
    <p>Au, mi Eubule, metuo</p>
    <p>Ab omine.</p>
    <p><hi rend="italic">Eubulus</hi></p>
    <p>Nihil est, quod metuas. Si istuc eueniat, locus</p>
    <p>Esto misericordiae.</p>
    <p><hi rend="italic">Pelargus</hi></p>
    <p>Non usus ueniet, spero.</p>
    <p><hi rend="italic">Eubulus</hi></p>
    <p>Spero item</p>
    <p>Ego hercle. Neque eo dico, quod quicquam illum senserim mali</p>
    <p>Dedisse, sed, si quid, ne quid. Quae eius sit aetas,
    peruides.</p>
    <p>In pessima sequax est et in malum propendet pectore</p>
    <p>Toto, idque maxime, dum consiliis suis relinquitur.</p>
    <p>Quid enim ualet, quad in eo cst optimum? Malum illud
    sonticum,</p>
    <p>Quod xxxxxxxxxxxxx perdidit patres, uitiauit item istius</p>
    <p>Mentem, quo non potest non sollicitarier ad cupidines</p>
    <p>Malas, quas et pro consilio Philauti studeat exsequi,</p>
    <p>Nisi praesens adsit corrector, qui hunc ad meliora prouocet,</p>
    <p>Si nescis, optimus ille corrector deus est, cuius manus</p>
    <p>Moderatur omnia et in quo, ut summatim dicam, omnes uiuimus,</p>
    <p>Mouemur, et sumus, cum sit solus rerum omnium arbiter.</p>
    <p><hi rend="italic">Pelargus</hi></p>
    <p>Credo, Eubule, omnia haec tam uere quam studiose orarier.</p>
    <p>Quod de Pericle ferunt ’Suadela in labiis sessitat tuis.’</p>
    <p>Cuperem quidem in totum curam gnati exsulantis ponere,</p>
    <p>Modo possem.</p>
    <p><hi rend="italic">Eubulus</hi></p>
    <p>Fidenti sperata cedunt. Sed nunquid aliud</p>
    <p>Me uis, Pelarge?</p>
    <p><hi rend="italic">Pelargus</hi></p>
    <p>Ut ad nos deuertas, Eubule piissime.</p>
    <p><hi rend="italic">Eubulus</hi></p>
    <p>Quando istuc uis, fiat. Nolo ullum in me tibi claudi
    commodum.</p>
  </div>
  <div type="level2" xml:id="actvs-tertii-scaena-qvarta">
    <head>16. ACTVS TERTII SCAENA QVARTA</head>
    <p><hi rend="italic">Bromia Syrus</hi></p>
    <p><hi rend="italic">Trochaici Catalectici.</hi></p>
    <p><hi rend="italic">Bromia</hi></p>
    <p>Gaudeo me defunctam istius cenae laboribus.</p>
    <p>Tam negotiosa mihi fuit culina, postulem,</p>
    <p>Si liceret, me oppido lassam refocillare. Sed</p>
    <p>Quid Syrus petitum ueniat, miror, cum bellaria</p>
    <p>Intro illata sint. Ecquid fit in cenaculo, Syre?</p>
    <p><hi rend="italic">Syrus</hi></p>
    <p>Quid fiat, rogas? Cena dubia sese explent atque item</p>
    <p>Proluti uino sedent conuiuae. Solus Pamphagus</p>
    <p>Ieiunas praetendit fauces, quas uix tandem compleat. Ventri
    auaro</p>
    <p>donat omnia.</p>
    <p><hi rend="italic">Bromia</hi></p>
    <p>Credo, nil nouum facit.</p>
    <p>Nam xxxxxxxxx est, si quisquam alius. At hospes quid rei</p>
    <p>Gerit? An non in raram Laidis formam intentus stupet?</p>
    <p><hi rend="italic">Syrus</hi></p>
    <p>Immo ait nescire se, quo pacto amoris sumpserit</p>
    <p>Satietatem.</p>
    <p><hi rend="italic">Bromia</hi></p>
    <p>Amor nec consilium nec ullum habet modum.</p>
    <p><hi rend="italic">Syrus</hi></p>
    <p>Vin, tibi beneficium praestem, Bromia?</p>
    <p><hi rend="italic">Bromia</hi></p>
    <p>Maxime.</p>
    <p><hi rend="italic">Syrus</hi></p>
    <p>Vide,</p>
    <p>Quid tibi hoc uilli sapiat.</p>
    <p><hi rend="italic">Bromia</hi></p>
    <p>Hem, bromion est.</p>
    <p><hi rend="italic">Syrus</hi></p>
    <p>Bibe largius.</p>
    <p><hi rend="italic">Bromia</hi></p>
    <p>Ha, ha. Nunquam, quod sciam, uinum bibi meracius.</p>
    <p>Hem Syre, uicissim dabo me tibi, quando usus postulat.</p>
    <p><hi rend="italic">Syrus</hi></p>
    <p>Postulat nunc et locus et res ipsa et usus.</p>
    <p><hi rend="italic">Bromia</hi></p>
    <p>Qui Syre?</p>
    <p><hi rend="italic">Syrus</hi></p>
    <p>Non te clam est, quam parce hic obsonetur, dum quaestus
    iacet.</p>
    <p><hi rend="italic">Bromia</hi></p>
    <p>Scilicet.</p>
    <p><hi rend="italic">Syrus</hi></p>
    <p>Nunc contigit, cuius praesentia menstruum</p>
    <p>Nobis commeatum commode reponat.</p>
    <p><hi rend="italic">Bromi</hi></p>
    <p>Edoce,</p>
    <p>Unde id fiat.</p>
    <p><hi rend="italic">Syrus</hi></p>
    <p>Si coniuncta opera penum nos danculum</p>
    <p>Egeramus.</p>
    <p><hi rend="italic">Bromia</hi></p>
    <p>Vah, consilium callidum, si uerbera</p>
    <p>Lucri facere a Pamphago uelimus.</p>
    <p><hi rend="italic">Syrus</hi></p>
    <p>Abi sis stultula.</p>
    <p>Carptim singulas dapes truncabimus, ne sentiat.</p>
    <p><hi rend="italic">Bromia</hi></p>
    <p>Vulpes annosa laqueis, ne erres, capi haud ullis potest.</p>
    <p>Tum, quam iracundus, quam plagosus sit Pamphagus, scio,</p>
    <p>Praesertim, si eum tentes praeda fraudare escaria.</p>
    <p>Ob dapes surreptas ille caelum terrae misceat.</p>
    <p>Nec bolum cani famelico haud unquam tuto auferes.</p>
    <p>Proin caue, ne ullum tuo tibi iumento accersas malum,</p>
    <p>Si sapis. Sed heus, tibi autem.</p>
    <p><hi rend="italic">Syrus</hi></p>
    <p>Nam quid est.</p>
    <p><hi rend="italic">Bromia</hi></p>
    <p>Quid? Respice.</p>
    <p>Lais una cum hospite interuenit.</p>
    <p><hi rend="italic">Syrus</hi></p>
    <p>Enimuero hercule</p>
    <p>Intempestiue hic subsisto, postquam cubitu hos conspicor</p>
    <p>Surrexisse. Procurramus intro Bromia.</p>
    <p><hi rend="italic">Bromia</hi></p>
    <p>I prae, sequar.</p>
  </div>
  <div type="level2" xml:id="actvs-tertii-scaena-qvinta">
    <head>17. ACTVS TERTII SCAENA QVINTA</head>
    <p><hi rend="italic">Acolastus Syrus Lais</hi></p>
    <p><hi rend="italic">Senarii. Septenarii et
    Octonarii.</hi></p>
    <p><hi rend="italic">Acolastus</hi></p>
    <p>Hem, seruule, quisquis es, adesdum, paucis te uolo.</p>
    <p><hi rend="italic">Syrus</hi></p>
    <p>Quid me uult hospes magnificus?</p>
    <p><hi rend="italic">Acolastus</hi></p>
    <p>Ut, dum siet tempus, uoces</p>
    <p>Nos ad tepotia. Prodeambulabimus istic interim.</p>
    <p><hi rend="italic">Syrus</hi></p>
    <p>Factum puta. Nihil aliud uis?</p>
    <p><hi rend="italic">Lais</hi></p>
    <p>Manda, lectum ut dapsilem</p>
    <p>Concinnet.</p>
    <p><hi rend="italic">Acolastus</hi></p>
    <p>Heus, genialem insterni lectulum</p>
    <p>Dehinc curato sodes puer.</p>
    <p><hi rend="italic">Syrus</hi></p>
    <p>Curabitur promptissime.</p>
    <p><hi rend="italic">Acolastus</hi></p>
    <p>Non possum, quin te amplectar, mea uita, mea uoluptas unica.</p>
    <p><hi rend="italic">Lais</hi></p>
    <p>Amplectere lubens, animule mi Acolaste.</p>
    <p><hi rend="italic">Acolastus</hi></p>
    <p>Nunc iuuat</p>
    <p>Demum uiuere, nunc deleo ex animo omnes aegritudines,</p>
    <p>Postquam, o faciem pulchram, te contigit uidere et alloqui,</p>
    <p>Adesse in unis aedibus cibumque una capere.</p>
    <p>Da mihi suauium, si amas me, delicium meum.</p>
    <p><hi rend="italic">Lais</hi></p>
    <p>Immo uel decem, ocelle mi.</p>
    <p><hi rend="italic">Acolastus</hi></p>
    <p>O lubentias uitae, o deum</p>
    <p>Voluptates. Quam uernant, quam lenocinantur omnia,</p>
    <p>Quae in te et quae circum te uideo. Digna es, cui bene faxim
    lubens.</p>
    <p>Quicquid possideo, tuum est.</p>
    <p><hi rend="italic">Lais</hi></p>
    <p>Habeo pol gratiam tibi,</p>
    <p>Passercule mi.</p>
    <p><hi rend="italic">Acolastus</hi></p>
    <p>Num quid poscis? Quicquid id est, dabo. Vis aureum</p>
    <p>Spinter, uis flammeum, uis armillas? Dabo.</p>
    <p><hi rend="italic">Lais</hi></p>
    <p>Nihil</p>
    <p>Horum uolo.</p>
    <p><hi rend="italic">Acolastus</hi></p>
    <p>Vis aurum?</p>
    <p><hi rend="italic">Lais</hi></p>
    <p>Torquem istum, mea mentula.</p>
    <p><hi rend="italic">Acolastus</hi></p>
    <p>Et istuc et, si amplius optes quicquam dari, dabitur. Mihi</p>
    <p>Enim negare amicae quippiam religio est maxima.</p>
    <p>En accipe torquem hunc, aptandum collo tuo tornatili.</p>
    <p><hi rend="italic">Lais</hi></p>
    <p>Hem, mi dulcis pusio, quid iam? Satin placeo tibi?</p>
    <p><hi rend="italic">Acolastus</hi></p>
    <p>Tune? Etiam si nihil adiumenti ad pulchritudinem siet,</p>
    <p>Forma Venerem exsuperas ipsam. Quid quod, Lais mea, rogo?</p>
    <p><hi rend="italic">Lais</hi></p>
    <p>Quid,</p>
    <p>Acolaste?</p>
    <p><hi rend="italic">Acolastus</hi></p>
    <p>Num me ames?</p>
    <p><hi rend="italic">Lais</hi></p>
    <p>Ludis? Potius me non amem,</p>
    <p>Quam tibi desit amor. Hoc tam uerum crede, quam te uiuere.</p>
    <p><hi rend="italic">Acolastus</hi></p>
    <p>Age, credo. Nai felix ego sum, qui Laidi</p>
    <p>Placeam. Osculum, mea lux, hoc melle dulcius est. Meus,
    obsecro</p>
    <p>Sis animus, quando ego sum tuus.</p>
    <p><hi rend="italic">Lais</hi></p>
    <p>Certe. Nullus mihi carior</p>
    <p>Acolasto.</p>
    <p><hi rend="italic">Acolastus</hi></p>
    <p>Te uicissim amplector pro dimidio animae meae.</p>
    <p>O molles dactyli, o genae lubentes, eia ut elegans</p>
    <p>Es.</p>
    <p><hi rend="italic">Lais</hi></p>
    <p>Quis te quoque spernat, Veneris catelle?</p>
    <p><hi rend="italic">Acolastus</hi></p>
    <p>At uror intime,</p>
    <p>O mea festiuitas.</p>
    <p><hi rend="italic">Lais</hi></p>
    <p>Locus est, ubi ardorem hunc tuum</p>
    <p>Exstilles. Quid suspiras, corculum?</p>
    <p><hi rend="italic">Acolastus</hi></p>
    <p>Te, faustitas mea.</p>
    <p>Tu pol meum mihi iecur ulceras amoribus.</p>
    <p><hi rend="italic">Syrus</hi></p>
    <p>Ita ut iussisti, hospes, toros instruximus.</p>
    <p>Quando uoles, comissatum intro concede, omnia</p>
    <p>Sunt apparata.</p>
    <p><hi rend="italic">Acolastus</hi></p>
    <p>Ehodum ad me. Seruus tu quidem spectatus es</p>
    <p>Satis, cui res mea curae sit. Cape hoc donarium.</p>
    <p><hi rend="italic">Syrus</hi></p>
    <p>Bonus</p>
    <p>Hercle es vir et perliberalis. Perpetuo me tibi facis</p>
    <p>Deuinctum hoc beneficio tuo. Deos quaeso, ut saluus sies</p>
    <p>Nobis in multam aetatem. Quam saepe accidunt,</p>
    <p>Quae non ausis sperare. Furtum meditanti in sinus</p>
    <p>Illabitur aurum praeter spem. Saluus sum.</p>
    <p><hi rend="italic">Acolastus</hi></p>
    <p>Iamne imus, meum</p>
    <p>Nectar, meum mel?</p>
    <p><hi rend="italic">Lais</hi></p>
    <p>Quando uis. Nulla in me erit mora.</p>
    <p><hi rend="italic">Acolastus</hi></p>
    <p>Abeamus, hanc solidam noctem consecratum Veneri.</p>
    <p><hi rend="italic">Lais</hi></p>
    <p>Placet.</p>
  </div>
  <div type="level2" xml:id="actvs-qvarti-scaena-prima">
    <head>18. ACTVS QVARTI {SCAENA PRIMA}</head>
    <p><hi rend="italic">Pamphagus Solus</hi></p>
    <p><hi rend="italic">Octonarii.</hi></p>
    <p>Itan ad clarum dormiui diem? Nox multa adhuc meis</p>
    <p>Est oculis. Eiciundus hercle est iste ueternus ab animo,</p>
    <p>Intendendi sunt nerui quaestui nostro. Sed nausea</p>
    <p>Quae tanta stomacho? Quidnam haec oscitatio uult? Extendere</p>
    <p>Hos neruos nunc demum iuuat, iuuat et oculis propellere</p>
    <p>Somnum. Quid? An ructas etiam Pamphage, crapulam hesternam?
    Insolens</p>
    <p>Istuc quidem facis. Valens stomachus, cui et cruda concoquit.</p>
    <p>Quid, an acidis opus erit inulis, quae mihi fastidia</p>
    <p>Extundant? Opinor latrare stomachum impranso, ut assolet.</p>
    <p>Saburra enim uentris nunquam tantum memini grauarier,</p>
    <p>Ut eam egerere stomacho esset opus, ubi ipsam Aetnam
    circumfero.</p>
    <p>Sed heus, Pantolabumne tam mane, qui heri tantum biberit?
    Hem.</p>
  </div>
  <div type="level2" xml:id="actvs-qvarti-scaena-secvnda">
    <head>19. ACTVS QVARTI SCAENA SECVNDA</head>
    <p><hi rend="italic">Pantolabus Pamphagus</hi></p>
    <p><hi rend="italic">Trimetri.</hi></p>
    <p><hi rend="italic">Pantolabus</hi></p>
    <p>O salue, columen ordinis Parasitici.</p>
    <p><hi rend="italic">Pamphagus</hi></p>
    <p>Salue, o primum decus sectae Gnathonicae.</p>
    <p><hi rend="italic">Pantolabus</hi></p>
    <p>Mutuum muli scabunt sane festiuiter,</p>
    <p>Mutuum dum testimonium inuicem damus.</p>
    <p><hi rend="italic">Pamphagus</hi></p>
    <p>Pantolabe, ecquid placuit hesterna epulatio?</p>
    <p><hi rend="italic">Pantolabus</hi></p>
    <p>Nunquam quidem cenaui, quod xiam, unctius.</p>
    <p>Gulam oppleui meam usque ad summum dapsili</p>
    <p>Luxu. Quid tu ?</p>
    <p><hi rend="italic">Pamphagus</hi></p>
    <p>Genio ipse indulsi maxime.</p>
    <p>Non possum, summa quin circumlingam labra.</p>
    <p>Mel Atticum sapiunt hesterni iusculi</p>
    <p>Reliquiae.</p>
    <p><hi rend="italic">Pantolabus</hi></p>
    <p>Pol dentes et mihi uolupe est iugi</p>
    <p>Suctu macerare. Quin nidorem carnium</p>
    <p>Uncti supreme digiti offundunt naribus.</p>
    <p><hi rend="italic">Pamphagus</hi></p>
    <p>I nunc et somnia irride posthac mea.</p>
    <p><hi rend="italic">Pantolabus</hi></p>
    <p>Non arbitrabar istuc, me Pamphage, fore.</p>
    <p>Felices, qui tam propitium habuimus Comum.</p>
    <p><hi rend="italic">Pamphagus</hi></p>
    <p>Quid, agnoscis etiam, per quem huc promoueris?</p>
    <p><hi rend="italic">Pantolabus</hi></p>
    <p>Dis te patrono factus sum, mi Pamphage,</p>
    <p>Ex mendico.</p>
    <p><hi rend="italic">Pamphagus</hi></p>
    <p>Lubens feci.</p>
    <p><hi rend="italic">Pantolabus</hi></p>
    <p>Est, quod gestiam.</p>
    <p><hi rend="italic">Pamphagus</hi></p>
    <p>Est, quod triumphem.</p>
    <p><hi rend="italic">Pantolabus</hi></p>
    <p>Io, Liber pater.</p>
    <p><hi rend="italic">Pamphagus</hi></p>
    <p>Io, io.</p>
    <p>Ceres.</p>
    <p><hi rend="italic">Pantolabus</hi></p>
    <p>Age ineamus, quaeso, cantiunculam,</p>
    <p>Qualem sonant Euanti Thyades.</p>
    <p><hi rend="italic">Pamphagus</hi></p>
    <p>Gaudia</p>
    <p>Seruemus ista uespertinis horulis,</p>
    <p>Quibus uoluptabitur hospes cum Laide.</p>
    <p>Incoctus stomacho sic extundatur cibus</p>
    <p>In proximam coenam. Ieiunos haud decet</p>
    <p>Stultescere tripudiis.</p>
    <p><hi rend="italic">Pantolabus</hi></p>
    <p>Sapidissime mones.</p>
    <p>Quid nunc fiet?</p>
    <p><hi rend="italic">Pamphagus</hi></p>
    <p>Quod somnii portenderat</p>
    <p>Pars reliqua.</p>
    <p><hi rend="italic">Pantolabus</hi></p>
    <p>Quid id est?</p>
    <p><hi rend="italic">Pamphagus</hi></p>
    <p>Num meministi?</p>
    <p><hi rend="italic">Pantolabus</hi></p>
    <p>Nihil.</p>
    <p><hi rend="italic">Pamphagus</hi></p>
    <p>Dolosa ut alea huius loculos atteram.</p>
    <p><hi rend="italic">Pantolabus</hi></p>
    <p>Communi num nam id fiet sorte, Pamphage?</p>
    <p><hi rend="italic">Pamphagus</hi></p>
    <p>Fiet.</p>
    <p><hi rend="italic">Pantolabus</hi></p>
    <p>Merito te amo et colo.</p>
    <p><hi rend="italic">Pamphagus</hi></p>
    <p>Fac interim</p>
    <p>Curetur prandium et cella penuaria.</p>
    <p><hi rend="italic">Pantolabus</hi></p>
    <p>Faciam. Quid hic habes?</p>
    <p><hi rend="italic">Pamphagus</hi></p>
    <p>Lucrosas aleas.</p>
    <p>Nostin?</p>
    <p><hi rend="italic">Pantolabus</hi></p>
    <p>Noui et sensi talos bene polypos,</p>
    <p>Quibus facultatum bona pars periit mihi.</p>
    <p><hi rend="italic">Pamphagus</hi></p>
    <p>Nisi fallor, audio screantem Acolastum. Vale.</p>
  </div>
  <div type="level2" xml:id="actvs-qvarti-scaena-tertia">
    <head>20. ACTVS QVARTI SCAENA TERTIA</head>
    <p><hi rend="italic">Pantolabus Solus</hi></p>
    <p><hi rend="italic">Scazontes.</hi></p>
    <p>Abiit homo, ut istius pecuniam emungat</p>
    <p>Omnem. Tot callet artes, tot dolos nouit.</p>
    <p>Principio, dum aleam ludit, satis fingit</p>
    <p>Se ludi indoctum, nonnunquam et manus blande</p>
    <p>Remittit, quare uelut hamo illicit pisces</p>
    <p>Esca praetento. Mox ubi incalet lusor,</p>
    <p>Cupidini lucri auctioris incumbens,</p>
    <p>Pecuniae omnes grumos aleae in lusum</p>
    <p>Coniectos iactu uno facit suos. Quippe,</p>
    <p>Lucrosam presso pollice Venerem mittit,</p>
    <p>Quoties uult. Tum caniculae imperat, iactu</p>
    <p>Ut ne cadat damnosa, id quod meo dudum</p>
    <p>Didici malo, qui hic perdidi facultates</p>
    <p>Meas. Ictus piscator sapio. Verum hospes</p>
    <p>Amissa re protrudetur foras, duta</p>
    <p>In quem fient exempla, timeo. Quid dixi</p>
    <p>Timere me? Immo gaudeo, quod minus laedant</p>
    <p>Communia mala. Quin adiutor accedam</p>
    <p>Miseriae illius, quando res feret. Cur non</p>
    <p>Mihi quoque liceat in alios, quod ipsorum</p>
    <p>De me licuit licentiae? Sed heus exit</p>
    <p>A nobis nescio quis. Si Leno sit, miror.</p>
    <p>Certe, ipsus est. Quid, quod commotus apparet?</p>
  </div>
  <div type="level2" xml:id="actvs-qvarti-scaena-qvarta">
    <head>21. ACTVS QVARTI SCAENA QVARTA</head>
    <p><hi rend="italic">Sannio Pantolabus
    Pamphagus</hi></p>
    <p><hi rend="italic">Tetrametri omnes.</hi></p>
    <p><hi rend="italic">Sannio</hi></p>
    <p>Dii immortales, quod hoc proluuium est, quae istaec tanta
    largitas</p>
    <p>Salus si cupiat ipsa, non possit seruare istunc uirum.</p>
    <p><hi rend="italic">Pantolabus</hi></p>
    <p>Mi Sannio, cuius quaeso uiri casum miseraris?</p>
    <p><hi rend="italic">Sannio</hi></p>
    <p>Hospitis.</p>
    <p><hi rend="italic">Pantolabus</hi></p>
    <p>Quid ille?</p>
    <p><hi rend="italic">Sannio</hi></p>
    <p>Rem omnem amisit alea.</p>
    <p><hi rend="italic">Pantolabus</hi></p>
    <p>Cuius captus dolis?</p>
    <p><hi rend="italic">Sannio</hi></p>
    <p>Cuius censes, nisi Pamphagi?</p>
    <p><hi rend="italic">Pantolabus</hi></p>
    <p>Dixin fore? O uersutias</p>
    <p>Hominis uersipellis. Sed quid Acolastus?</p>
    <p><hi rend="italic">Sannio</hi></p>
    <p>Perplexus iacet</p>
    <p>In fermento.</p>
    <p><hi rend="italic">Pantolabus</hi></p>
    <p>Censen uero hominem hic diu durate posse?</p>
    <p><hi rend="italic">Sannio</hi></p>
    <p>Non</p>
    <p>Equidem arbitror. Nam proximum est, ut uel miser hospes prae
    inopia</p>
    <p>Fugiat aliquo uel finiat uitam laqueo, non uiuere</p>
    <p>Malens, quam misere uiuere.</p>
    <p><hi rend="italic">Pamphagus</hi></p>
    <p>Iamne erumpere hoc mihi gaudium</p>
    <p>Licet? Proh Mercuri, quam dextro me aspexisti sidere.</p>
    <p>Nunquam satis uos collaudem meos talos, uobis enim</p>
    <p>Debeo, meam quod tuear uitam ab inaedia. Sic censeo</p>
    <p>Capiundos esse adulescentes istos pecunia ebrios.</p>
    <p><hi rend="italic">Pantolabus</hi></p>
    <p>Quis hic tam procaciter insultat dulci fortuna ebrius?</p>
    <p><hi rend="italic">Pamphagus</hi></p>
    <p>Sed ubi mihi nunc Pantolabus est, cogito.</p>
    <p><hi rend="italic">Pantolabus</hi></p>
    <p>Me nominat.</p>
    <p><hi rend="italic">Pamphagus</hi></p>
    <p>Ut huius gaudii ille particeps fiat.</p>
    <p><hi rend="italic">Pantolabus</hi></p>
    <p>Quid, Pamphage,</p>
    <p>Quid gestis, obsecro?</p>
    <p><hi rend="italic">Pamphagus</hi></p>
    <p>Quid gestiam, rogas? Feliciter</p>
    <p>Cecidit alea. Viden loculos, ut auro multo turgeant?</p>
    <p><hi rend="italic">Pantolabus</hi></p>
    <p>Festiuum caput. Amabo, num nam lucrum tecum partiar,</p>
    <p>Ut conuenit?</p>
    <p><hi rend="italic">Pamphagus</hi></p>
    <p>Non pugnabimus istic.</p>
    <p><hi rend="italic">Sannio</hi></p>
    <p>Meis in aedibus</p>
    <p>Tibi parta res est, quare, quod hic ius publicum est, redde.</p>
    <p><hi rend="italic">Pamphagus</hi></p>
    <p>Accipe</p>
    <p>Praedae partem, quo post queam integra uti amicitia tua.</p>
    <p><hi rend="italic">Sannio</hi></p>
    <p>Quis soluet ius hospitii?</p>
    <p><hi rend="italic">Pamphagus</hi></p>
    <p>Quid id autem mea?</p>
    <p><hi rend="italic">Sannio</hi></p>
    <p>In aedes meas</p>
    <p>Tu introduxti hominem.</p>
    <p><hi rend="italic">Pamphagus</hi></p>
    <p>Sunt ei uestes.</p>
    <p><hi rend="italic">Sannio</hi></p>
    <p>Quid tum?</p>
    <p><hi rend="italic">Pamphagus</hi></p>
    <p>Illas exue</p>
    <p>xxxxxxxxx nebulonem. Quod si illinc nihil resoluitur,</p>
    <p>Redito ad me. Faciam ne quid querare.</p>
    <p><hi rend="italic">Sannio</hi></p>
    <p>Ubi decoctor est.</p>
    <p><hi rend="italic">Pamphagus</hi></p>
    <p>Ab alueo intro proruit commotus Laidis, nisi</p>
    <p>Fallor, fruendae gratia, dolorem complexu ut levet,</p>
    <p><hi rend="italic">Sannio</hi></p>
    <p>Abeo, ut meum ius postulem.</p>
    <p><hi rend="italic">Pantolabus</hi></p>
    <p>Age Pamphage, sortem mihi face</p>
    <p>Diuiduam.</p>
    <p><hi rend="italic">Pamphagus</hi></p>
    <p>Ne nihil habeas, cape.</p>
    <p><hi rend="italic">Pantolabus</hi></p>
    <p>Tantillum?</p>
    <p><hi rend="italic">Pamphagus</hi></p>
    <p>Non amplius.</p>
    <p><hi rend="italic">Pantolabus</hi></p>
    <p>An haec promissa fides est?</p>
    <p><hi rend="italic">Pamphagus</hi></p>
    <p>Irritor, ni desinas.</p>
    <p><hi rend="italic">Sannio</hi></p>
    <p>Papae,</p>
    <p>Rixantes audio, quos animis rebar coniunctos bene.</p>
    <p><hi rend="italic">Pamphagus</hi></p>
    <p>Quos?</p>
    <p><hi rend="italic">Sannio</hi></p>
    <p>Istos. Deplumis amator surde fit supplex Laidi.</p>
    <p>Vos adiutate me, precor, o boni, ut resoluat debita.</p>
    <p><hi rend="italic">Pantolabus</hi></p>
    <p>Agedum, fores stipemus, ne effugiat hodie nostras manus.</p>
  </div>
  <div type="level2" xml:id="actvs-qvarti-scaena-qvinta">
    <head>22. ACTVS QVARTI SCAENA QVINTA</head>
    <p><hi rend="italic">Lais Acolastus Syra Pamphagus
    Pantolabus</hi></p>
    <p><hi rend="italic">Trochaici.</hi></p>
    <p><hi rend="italic">Lais</hi></p>
    <p>Quin soluis noctem, sceleste?</p>
    <p><hi rend="italic">Acolastus</hi></p>
    <p>Quaeso te, Lais mea.</p>
    <p><hi rend="italic">Lais</hi></p>
    <p>Quid Lais mea? An tibi adeo digna uideor, quam dolis</p>
    <p>Sic illudas, et spe uana producas.</p>
    <p><hi rend="italic">Acolastus</hi></p>
    <p>Numerabitur</p>
    <p>Aurum tibi.</p>
    <p><hi rend="italic">Lais</hi></p>
    <p>Quando? Ad Graecas Kalendas?</p>
    <p><hi rend="italic">Acolastus</hi></p>
    <p>Non, sed ad -</p>
    <p><hi rend="italic">Lais</hi></p>
    <p>Satis</p>
    <p>Iam diu dedisti uerba nobis.</p>
    <p><hi rend="italic">Acolastus</hi></p>
    <p>Audi, obsecro te.</p>
    <p><hi rend="italic">Lais</hi></p>
    <p>Quem audiam? Quid audiam?</p>
    <p><hi rend="italic">Acolastus</hi></p>
    <p>Quaeso paulisper.</p>
    <p><hi rend="italic">Lais</hi></p>
    <p>Hem Syra.</p>
    <p><hi rend="italic">Syra</hi></p>
    <p>Quid uis?</p>
    <p><hi rend="italic">Lais</hi></p>
    <p>Vestem huic detractam.</p>
    <p><hi rend="italic">Syra</hi></p>
    <p>Quid ita?</p>
    <p><hi rend="italic">Lais</hi></p>
    <p>Quia lubet. Cape</p>
    <p>Vestem.</p>
    <p><hi rend="italic">Acolastus</hi></p>
    <p>Itan, Lais?</p>
    <p><hi rend="italic">Sannio</hi></p>
    <p>Mea hic res agitur. Hem Lais, satis</p>
    <p>Hoc sit exuuium tibi, mihi cedant hae manubiae,</p>
    <p>Ensis cum pileo.</p>
    <p><hi rend="italic">Pantolabus</hi></p>
    <p>Quod reliquum est praedae, nostrum est. Exue.</p>
    <p><hi rend="italic">Acolastus</hi></p>
    <p>Vis quidem est haec, obsecro, o populares?</p>
    <p><hi rend="italic">Pantolabus</hi></p>
    <p>Quin os compromis?</p>
    <p><hi rend="italic">Acolastus</hi></p>
    <p>Haecine fieri flagitia in libera ciuitate? Vah,</p>
    <p>Totus deglubor miser. Num nam relinquetis mihi</p>
    <p>Amiculum.</p>
    <p><hi rend="italic">Pantolabus</hi></p>
    <p>I sane iam, quo uis.</p>
    <p><hi rend="italic">Sannio</hi></p>
    <p>Vapula.</p>
    <p><hi rend="italic">Acolastus</hi></p>
    <p>Hei hoi, uerbere</p>
    <p>Insuper misero additis?</p>
    <p><hi rend="italic">Sannio</hi></p>
    <p>Deuortite ad me omnes simul.</p>
    <p><hi rend="italic">Lais</hi></p>
    <p>Heus tu nebulo, respice ad me. Vestitum hunc depexum habe.</p>
  </div>
  <div type="level2" xml:id="actvs-qvarti-scaena-sexta">
    <head>23. ACTVS QVARTI SCAENA SEXTA</head>
    <p><hi rend="italic">Acolastus Solus</hi></p>
    <p><hi rend="italic">Senarii.</hi></p>
    <p>Quid nunc agam? Quid clamem? Aut unde exordiat</p>
    <p>Telam quaerendi? O caelum, o terra. Iuppiter,</p>
    <p>Aspicis haec, et patere, quem dicunt hospiti</p>
    <p>Dare iura? Tam multae res me circumsident,</p>
    <p>Quae me afflictent male, ut, ubi sim, quo eam, rei</p>
    <p>Quid coeptem, nesciam. Perii, interii, miser.</p>
    <p>Ex rege nummato ampliter repente inops</p>
    <p>Mendicus? Quis ferat? Mirum, ni lumina</p>
    <p>Mihi exsculpam. Vestitus ubi? Periit. Meus</p>
    <p>Vbi torques aureus? Periit. Pecuniae</p>
    <p>Vbi tanta uis? Periit. Valetudo nihil</p>
    <p>Ne attrita est? Haud lubet meminisse. Pauperem</p>
    <p>Quis me tecto dignabitur? Hem, tandem mihi</p>
    <p>Tellus fodienda, aut stips mendicanda est. Negant</p>
    <p>Illud uires exhaustae et hoc prohibet pudor.</p>
    <p>Accedit et malis meis, quod durior</p>
    <p>Fames totam regionem occupet, ut nesciam,</p>
    <p>Si quis me admissurus sit ad cenae suae</p>
    <p>Micas. Fame inteream oportet. Sed cui malum hoc</p>
    <p>Feram acceptum? Illis, qui me illexerunt nimis</p>
    <p>Dolose in fraudes, an mihi, qui auscultauerim,</p>
    <p>An irato meo genio, qui me his malis</p>
    <p>Conclusit? Quam nouercaris, Rhamnusia.</p>
    <p>Quam me deorum ira afflictat male. Hei mihi.</p>
    <p>Sed frustra queritor hic, ubi nemo audiat.</p>
    <p>Id solum restat, fata ut quo me cumque agant</p>
    <p>Eo nunc errans subsequar. O dolor, dolor.</p>
    <p>Vt dii uos male perdant lupae obscenissimae,</p>
    <p>Quibus seruiui turpiter. Sed commodum</p>
    <p>A uilla rusticus uenit. Istinc adoriar,</p>
    <p>Pudore posito, ut qui mihi sit inutilis.</p>
  </div>
  <div type="level2" xml:id="actvs-qvarti-scaena-septima">
    <head>24. ACTVS QVARTI SCAENA SEPTIMA</head>
    <p><hi rend="italic">Chremes Acolastus</hi></p>
    <p><hi rend="italic">Scazontes.</hi></p>
    <p><hi rend="italic">Chremes</hi></p>
    <p>Ex uillula mea tantum reportare</p>
    <p>Solitus eram prouentuum, ut satis uitae</p>
    <p>Necessitati illinc reponeretur. Sed</p>
    <p>Quia nunc in partu ager est remissior, pingui</p>
    <p>Porca tellurem censeo piandam esse,</p>
    <p>Vt ruri cuncta prouenire det multo</p>
    <p>Felicius, quam dudum, cum boues omnes</p>
    <p>Ad unum abortirent segesque constanti</p>
    <p>Robigine uitiata non daret messem,</p>
    <p>Quae res peperit nobis penuriam annonae.</p>
    <p>Omen sinistrum, hic magnus nebulo stat. Quid uult?</p>
    <p><hi rend="italic">Acolastus</hi></p>
    <p>Colone, salue plurimum.</p>
    <p><hi rend="italic">Chremes</hi></p>
    <p>Satis dudum</p>
    <p>Salueo, si non etiam tu mihi salutem des.</p>
    <p>Quid uis?</p>
    <p><hi rend="italic">Acolastus</hi></p>
    <p>Precor, ut haedi, boues, oues, caprae,</p>
    <p>Tibi fetus edant pro uoto tuo.</p>
    <p><hi rend="italic">Chremes</hi></p>
    <p>Faxit</p>
    <p>Ita Pan noster. Vale.</p>
    <p><hi rend="italic">Acolastus</hi></p>
    <p>Quaeso, audias pauca,</p>
    <p>Priusquam abis.</p>
    <p><hi rend="italic">Chremes</hi></p>
    <p>Num quid te torquet autem?</p>
    <p><hi rend="italic">Acolastus</hi></p>
    <p>Ingens</p>
    <p>Fames.</p>
    <p><hi rend="italic">Chremes</hi></p>
    <p>Credo, grassatur illa multorum</p>
    <p>In faucibus.</p>
    <p><hi rend="italic">Acolastus</hi></p>
    <p>Nunc te oro, eam leues pane</p>
    <p>Atro uel furfure.</p>
    <p><hi rend="italic">Chremes</hi></p>
    <p>Otiosus es totus,</p>
    <p>Proinde indignus, cui uictus detur.</p>
    <p><hi rend="italic">Acolastus</hi></p>
    <p>At nullus</p>
    <p>Me uocat ad operas. Quod si ullo tuo ex usu</p>
    <p>Queam esse, non detrecto manus meas duro</p>
    <p>Operi locare pro tolerabili uictu.</p>
    <p><hi rend="italic">Chremes</hi></p>
    <p>Sequere me ablegandus mox ad meos porcos,</p>
    <p>Vt eos agas. Te dignum commeatum addam.</p>
    <p><hi rend="italic">Acolastus</hi></p>
    <p>Sequor. Vah, ab equis ad asinos. Non magis credas</p>
    <p>Fortunae uoltui quam mobili uento.</p>
  </div>
  <div type="level2" xml:id="actvs-qvinti-scaena-prima">
    <head>25. ACTVS QVINTI [SCAENA PRIMA]</head>
    <p><hi rend="italic">Pelargus Eubulus</hi></p>
    <p><hi rend="italic">Septenarii et octonarii.</hi></p>
    <p><hi rend="italic">Pelargus</hi></p>
    <p>Praesagit animus, nescio quid mihi imminere tristius.</p>
    <p><hi rend="italic">Eubulus</hi></p>
    <p>De quo?</p>
    <p><hi rend="italic">Pelargus</hi></p>
    <p>De filio, Eubule.</p>
    <p><hi rend="italic">Eubulus</hi></p>
    <p>Nimis suspiciosus es,</p>
    <p>Pelarge, quo quid aliud quam malum conduplicas tibi ?</p>
    <p>Neque enim formidine ulla arcere potes malum foribus tuis.</p>
    <p>Quid autem est, quod te sollicitat, cedo?</p>
    <p><hi rend="italic">Pelargus</hi></p>
    <p>Ne ille algeat,</p>
    <p>Neu uitam misere trahat in sordibus.</p>
    <p><hi rend="italic">Eubulus</hi></p>
    <p>Quaeso, unde has colligis</p>
    <p>Suspiciones?</p>
    <p><hi rend="italic">Pelargus</hi></p>
    <p>Primum ominis tui nequeo obliuiscier.</p>
    <p>Hinc ante oculos meos subinde astare uisus filius,</p>
    <p>Pannosus, sentus, squalidus, xxxxxxxxxxx fletibus</p>
    <p>Largis oppletus lumina, uoces unde hausi maestissimas.</p>
    <p>Postremo uereor, quid sit, quod de ipso nihil audiam,</p>
    <p>Nisi mortuus est. Quid censes?</p>
    <p><hi rend="italic">Eubulus</hi></p>
    <p>Proximum esse nuntium,</p>
    <p>Statum gnati qui commemoret, quis sit, proin desinas metum.</p>
    <p><hi rend="italic">Pelargus</hi></p>
    <p>Curae est mihi haud secus ac oculi pupilla. Quin pariter, cum hoc
    eo</p>
    <p>Me affligi interpretor, quoties illi quicquam est aegre, quia</p>
    <p>Hoc, inquam, patrium est, communia mala bonaque ducere.</p>
    <p>Hoc qui nescit, fateatur se indignum esse patris nomine.</p>
    <p><hi rend="italic">Eubulus</hi></p>
    <p>Nempe, ut dicis. Sed modus est in re qualibet optimus.</p>
    <p><hi rend="italic">Pelargus</hi></p>
    <p>Est, si queam assequi.</p>
    <p><hi rend="italic">Eubulus</hi></p>
    <p>Velis solum dolorem ponere.</p>
    <p>Facile quieuerit.</p>
    <p><hi rend="italic">Pelargus</hi></p>
    <p>Alios nescio, sed euenit</p>
    <p>Mihi quidem, ut aegritudo cotidie magis de filio</p>
    <p>Augescat. Tantum abest, dies ut adimat aegritudinem.</p>
    <p>Nam quanto abest diutius, hoc magis cupio, tanto et magis</p>
    <p>Desidero.</p>
    <p><hi rend="italic">Eubulus</hi></p>
    <p>Pelarge, quod animus iamdudum dictitat</p>
    <p>Haud longe abesse nuntium, haud uanum puto. Abiero</p>
    <p>Igitur ad portitores, ex quibus forsan discam omnia.</p>
    <p>Tu me interea domi operitor, mox huc reuolauero.</p>
    <p><hi rend="italic">Pelargus</hi></p>
    <p>Faciam. Quam suspicioso nunc sum animo. Omnia timeo neque</p>
    <p>Quicquam timeo. Seditiosus plane cordis mei</p>
    <p>Senatus est, in quo nihil consilii consistere queat.</p>
    <p>Ita ut fit, ubi, quod impense cupis, times ne non tibi</p>
    <p>Aduersum eueniat. Inter spem et metum haereo, huc me conicit</p>
    <p>Gnatus, cuius salutem, quam accuro, uereor nimis</p>
    <p>Deploratam esse. Vt omnia plena sunt periculis, dolis,</p>
    <p>Labe, maculis et pestibus, quoquo uersum respexeris.</p>
    <p>Domi nunc desidere certum est, dum Eubulus redeat meus.</p>
  </div>
  <div type="level2" xml:id="actvs-qvinti-scaena-secvnda">
    <head>26. ACTVS QVINTI SCAENA SECVNDA</head>
    <p><hi rend="italic">Acolastus solus</hi></p>
    <p><hi rend="italic">Trimetri.</hi></p>
    <p>Quis tam durae est mentis, quem non deiecerit</p>
    <p>In luctum et lacrimas Fortunae acerbior</p>
    <p>Casus. Argentum, quod rebar dudum mihi</p>
    <p>Fore immortale, uah, quam puncto temporis</p>
    <p>Periit. Luxuria, Inopiae mater, quam mihi</p>
    <p>Amicam habui unice caram, omnia abstulit,</p>
    <p>Rem, nomen, amicos, gloriam, quid non? Quia</p>
    <p>Vero nunc non est, unde ipsa alatur, suam</p>
    <p>Mihi reliquit gnatam Inopiam. Viuus, uidens</p>
    <p>Pereo. Vbi nunc tuceta sunt et splendidae</p>
    <p>Dapes? Vbi uinum mire fragrans? Vbi</p>
    <p>Tibicines et omne genus modulaminum?</p>
    <p>Vbi clientes? Profecto hoc uere dicitur:</p>
    <p>’Fortuna uitrea est, quae, cum splendet, frangitur.’</p>
    <p>Canistellum hoc penum dedit parcissimum,</p>
    <p>Et eundum sordidissimum, quod cum siet</p>
    <p>Exhaustum, quid reliquum est, nisi ut aqualiculus</p>
    <p>Siliquas mihi det cum porcis communes, prius</p>
    <p>Quam totus inteream Saguntina fame?</p>
    <p>Itane subulcus hic regno Boeoticas</p>
    <p>Inter sues, rex pridem splendidissimus?</p>
    <p>Miser nemo est aeque atque ego. Nunc, nunc postulem</p>
    <p>Frugi esse, nisi nequicquam hoc postulem bonis</p>
    <p>Amissis omnibus. Quid faciam igitur? Quid? In</p>
    <p>Sordibus istis, oportet sordescam magis</p>
    <p>Ac magis, unde emergendi spes mihi nulla sit.</p>
    <p>Vtinam in matris nixu occubuissem infantulus,</p>
    <p>Vtinam inuisam hanc lucem licuisset rumpere,</p>
    <p>Potius, quam uitam in tantis aerumnis traham.</p>
    <p>Neque sciam, si meliora etiam instent mortuo.</p>
    <p>Ego mihi montis ardui casum imprecer,</p>
    <p>Qui me perdat, tam non suaue est uiuere.</p>
    <p>Mortis simulacrum qui uolet uidere, me</p>
    <p>Contempletur. Quid enim uiuum in me aduertitur?</p>
    <p>Qufid sum praeter mutum pecus et sine pectore</p>
    <p>Corpus? Vae luci, vae natalibus meis.</p>
    <p>Taedet caeli conuexa contuerier amplius.</p>
    <p>Nam ut unda superuenit undam, ita alii fluctui</p>
    <p>Curarum insistit alius. Aestuans mare</p>
    <p>Pectus meum dicas ex uero nomine.</p>
    <p>Num me deorum quisquam respicii,</p>
    <p>Quibus tam sum neglectui? Haud equidem arbitror.</p>
  </div>
  <div type="level2" xml:id="actvs-qvinti-scaena-tertia">
    <head>27. ACTVS QVINTI SCAENA TERTIA</head>
    <p><hi rend="italic">Eubulus solus</hi></p>
    <p><hi rend="italic">Trochaici catalectici.</hi></p>
    <p>Est istuc datum mihi, ut nusquam non recte consulam</p>
    <p>Atque uideam non solum quae sunt ante pedes obuia,</p>
    <p>Verum et quae procul uentura sint, prospiciam longius.</p>
    <p>Veni ad portitores, ut quae de Pelargi filio</p>
    <p>Fama narraret publica, cognoscerem, quando id patrem</p>
    <p>Mire sollicitum teneret. Quid multis ago? Comperi</p>
    <p>Neutiquam falsa esse, quae nuper de ipso dedi omina.</p>
    <p>Scilicet Acolastus ad paupertatem pertractus est</p>
    <p>Adeo paenitendam, ut ad fruges non possit corrigi.</p>
    <p>Taceo, quae de eo grauiora audiui. Quid restat, nisi</p>
    <p>Vt Pelargum repetam, qui curis se afflictat improbis.</p>
    <p>Nam me, scio, sollicitus expectat, dum ad se redeam domum.</p>
  </div>
  <div type="level2" xml:id="actvs-qvinti-scaena-qvarta">
    <head>28. ACTVS QVINTI SCAENA QVARTA</head>
    <p><hi rend="italic">Acolastus solus</hi></p>
    <p><hi rend="italic">Senarii.</hi></p>
    <p>Sceleratae mentis carnificina, uah, quibus</p>
    <p>Me excruciat modis, ut nusquam sit locus</p>
    <p>Quietae menti. Plumbum gestare uideor</p>
    <p>In pectore. Adeo graui intus pondere torqueor.</p>
    <p>An nunquam desinent oculis meis mala</p>
    <p>Mea, et quae admisi turpiter, obuersarier?</p>
    <p>Quae de inferis narrantur fabulosa sunt</p>
    <p>Omnia, si non ueros experior inferos.</p>
    <p>Egomet me concoquo, exedo atque etiam exsecror.</p>
    <p>Dignus sum, quem ima tellus dehiscat, ob meam</p>
    <p>Iniustitiam, quae tanta est, ut non audeam</p>
    <p>Vnquam mihi sperare ueniam a patre. Nam</p>
    <p>Eius lene imperium reieci perfidus,</p>
    <p>Vnde abdicatus mox deuerti ad pessima</p>
    <p>Quaeque flagitia. Rem omnem confregi turpiter</p>
    <p>Luxu, infami alea. Quid, quod scortis dedi?</p>
    <p>Merito quidem meo hanc inopem uitam incolo,</p>
    <p>Inglorius uiuo, patria careo. Adde, quod</p>
    <p>Eam maculam incidi, quam, nescio si eluam</p>
    <p>Vnquam, ut taceam, quod aspersi genus meum</p>
    <p>Infamibus notis, quod fabula sum omnibus</p>
    <p>Notis, amicis. Tum quid dicam de patre,</p>
    <p>In quem tot nominibus iniurius fui?</p>
    <p>Bonis cum corporis, tum animae mihi datis</p>
    <p>Datorem contra, fateor, abusus sum impie.</p>
    <p>Vbi nunc, Philaute, consultor mihi es meus,</p>
    <p>Dum consilium simul cum re amisi miser?</p>
    <p>Vt iussa patris cum sacro uolumine</p>
    <p>Legis contemnerem, id ne auctor fueras mihi ?</p>
    <p>Deos mihi iratos scio, qui auscultauerim.</p>
    <p>Porro, super omnia intolerabilis est fames,</p>
    <p>Quam gesto in utero, ubi et dolores excitat</p>
    <p>Magnos, morte omni atrociorem. Nam neque</p>
    <p>Siliquis neque caeno quo immergor, sedare eam</p>
    <p>Datur. Dolor uteri manet, manet fames.</p>
    <p>Adeo nunquam nisi deterius habebo in hac</p>
    <p>Regione. Non uideo, quid restet consili.</p>
    <p>Heu me. Quot mercennarii in patris aedibus</p>
    <p>Abundant panibus, dum ego interim hic fame</p>
    <p>Pereo. Quiduis possem illic facere et perpeti,</p>
    <p>Vt ex calamitate hac tanta me extraham.</p>
    <p>Vel unus panis ibi hanc leuauerit famem.</p>
    <p>Age, age, quid si patrios postliminio petam</p>
    <p>Lares? Non ausim propterea, quod exulem</p>
    <p>Me illinc feci. Quid si tentem, tum. Nihil</p>
    <p>Egero. Qua fronte enim, quo ore, quibus uestibus</p>
    <p>Redeam ad patrem nudus, sceleratus, impudens?</p>
  </div>
  <div type="level2" xml:id="actvs-qvinti-scaena-qvinta">
    <head>29. ACTVS QVINTI SCAENA QVINTA</head>
    <p><hi rend="italic">Pelargus Eubulus Acolastus</hi></p>
    <p><hi rend="italic">Senarii omnes.</hi></p>
    <p><hi rend="italic">Pelargus</hi></p>
    <p>Ain tu?</p>
    <p><hi rend="italic">Eubulus</hi></p>
    <p>Sic est.</p>
    <p><hi rend="italic">Pelargus</hi></p>
    <p>Obsecro te, quid audio?</p>
    <p>Itane tandem famam, patriaque tibi bona</p>
    <p>Acolaste, tradidi, ut per flagitia perderes</p>
    <p>Mea uirtute partam gloriam? Viam</p>
    <p>Feci facilem et planam ad uirtutis culmina.</p>
    <p>Tu fecisti, ut difficilior nepotibus</p>
    <p>Posthac tuis sit, qui libidinem malam</p>
    <p>Virtuti anteposueris. An non aequum fuit,</p>
    <p>Meo ex praescripto uiuere te? Philautus hoc</p>
    <p>Tibi adiutor fuit, ut huc corrueres mali.</p>
    <p>Verissima stat sententia. ’Vbi animus semel</p>
    <p>Cupiditate se deuinxerit mala,</p>
    <p>Consilia consequi prorsus consimilia.’</p>
    <p>O me bis miserum patrem tali filio.</p>
    <p><hi rend="italic">Eubulus</hi></p>
    <p>Pelarge mi, quin mittis has quaerimonias?</p>
    <p><hi rend="italic">Pelargus</hi></p>
    <p>Iustas parit quaerimonias iustus dolor.</p>
    <p><hi rend="italic">Eubulus</hi></p>
    <p>Credo. Sed nunc res poscit et locus monet.</p>
    <p>Vt cogites de restituendo filio</p>
    <p>Pariterque affectum in eum induas pii patris</p>
    <p>Et re declares ipsa, quanti filium</p>
    <p>Facias. Aegrotus non nisi medica manu</p>
    <p>Opus habet.</p>
    <p><hi rend="italic">Pelargus</hi></p>
    <p>Habet, si spes sit uitae.</p>
    <p><hi rend="italic">Eubulus</hi></p>
    <p>Est multa adhuc</p>
    <p>In filio.</p>
    <p><hi rend="italic">Acolastus</hi></p>
    <p>Nullus sum, si non quispiam</p>
    <p>Deus mihi ceu xxx xxxxxxx appareat,</p>
    <p>Nam male sibi consciae menti mors ingruit.</p>
    <p><hi rend="italic">Pelargus</hi></p>
    <p>Age, quae ille designauit mala, non iam puto.</p>
    <p>Quin magis in hoc incumbam, uti honorem inglorio,</p>
    <p>Salutem perdito uitamque mortuo</p>
    <p>Hinc, Eubule, apprecer.</p>
    <p><hi rend="italic">Eubulus</hi></p>
    <p>Pol te dignum facis.</p>
    <p><hi rend="italic">Acolastus</hi></p>
    <p>Sed illud ecce subito aspiratur mihi,</p>
    <p>Bonum esse patrem, facilem, placabilem, pium.</p>
    <p>Vt attollam caput, illinc spem mihi veniae</p>
    <p>Affulgere. Hem, quid si insistam ad patrem meum</p>
    <p>Precatiunculam meditari supplicem?</p>
    <p>’Pater, peccaui in caelum et coram te. Tuus</p>
    <p>Posthac indignus sum, qui dicar filius.</p>
    <p>Sodes, Pater, uelut unum e mercennariis</p>
    <p>Tuis me habeas. Nihil operae quantumlibet</p>
    <p>Hinc sordidae recusem facere, ut in tuum</p>
    <p>Municipium asscribar.’ Quid hoc? Oratio</p>
    <p>Placet. Euge surgam et patris regiam mei</p>
    <p>Recta petam contemptis sordibus. Id agam.</p>
    <p><hi rend="italic">Pelargus</hi></p>
    <p>Hem, quid? Quid cogitas? Num fata filii?</p>
    <p><hi rend="italic">Eubulus</hi></p>
    <p>Quin dicam, quod libenter audias? Tuum</p>
    <p>Videbis hodie filium.</p>
    <p><hi rend="italic">Pelargus</hi></p>
    <p>Meumne?</p>
    <p><hi rend="italic">Eubulus</hi></p>
    <p>Ita.</p>
    <p><hi rend="italic">Pelargus</hi></p>
    <p>Meum, obsecro, filium?</p>
    <p><hi rend="italic">Eubulus</hi></p>
    <p>Sic diuino.</p>
    <p><hi rend="italic">Pelargus</hi></p>
    <p>Deos</p>
    <p>Quaeso, ut ne uana sint, quae nuntias. Enim</p>
    <p>Vero, cupio ipsum iam uidere, et alloqui.</p>
    <p><hi rend="italic">Eubulus</hi></p>
    <p>Non esse eum procul a portu nunc arbitror.</p>
    <p><hi rend="italic">Pelargus</hi></p>
    <p>Age, uisamus, meus si redeat particeps.</p>
    <p>In quem affectum uere patrium modo indui,</p>
    <p>Praeteritorum nihil reminiscens amplius.</p>
    <p><hi rend="italic">Acolastus</hi></p>
    <p>Quid, quo molior iter? ad patremne? maximum</p>
    <p>Profecto facinus audeo. Nolo. Volo.</p>
    <p>Ecquo fretus? Nihil referas pedem tamen.</p>
    <p>Quis ille sibilus? quo me transuersum rapit?</p>
    <p>Praeter spem in spem erigor mihi instantis boni.</p>
    <p><hi rend="italic">Pelargus</hi></p>
    <p>Quando tandem uidebo te fili? Nihil</p>
    <p>Ne te miseret huius patris?</p>
    <p><hi rend="italic">Eubulus</hi></p>
    <p>Quid tam gemis,</p>
    <p>Pelarge? Noli te macerare.</p>
    <p><hi rend="italic">Pelargus</hi></p>
    <p>Eubule mi,</p>
    <p>Quid quaeso est, quod mea commouentur uiscera</p>
    <p>Ad istius occursum, quem prospicio procul?</p>
    <p><hi rend="italic">Eubulus</hi></p>
    <p>Pelarge, filius est.</p>
    <p><hi rend="italic">Pelargus</hi></p>
    <p>Est? Certe est. Proruam</p>
    <p>In illius amplexus.</p>
    <p><hi rend="italic">Eubulus</hi></p>
    <p>Sum uerus.</p>
    <p><hi rend="italic">Acolastus</hi></p>
    <p>Sed patrem</p>
    <p>Video. Quid porro agam? Adeon ad eum? Scilicet.</p>
    <p>Pater, peccaui in caelum et coram te, neque</p>
    <p>Posthac sum dignus, dici filius tuus,</p>
    <p><hi rend="italic">Pelargus</hi></p>
    <p>Hem, mi fili, o fili mi.</p>
    <p><hi rend="italic">Acolastus</hi></p>
    <p>Au, mi pater, fuge has</p>
    <p>Meas sordes.</p>
    <p><hi rend="italic">Pelargus</hi></p>
    <p>Nihil quicquam offendunt, quia</p>
    <p>Te amo, gnate mi.</p>
    <p><hi rend="italic">Acolastus</hi></p>
    <p>Obsecro, pater.</p>
    <p><hi rend="italic">Pelargus</hi></p>
    <p>Donata sunt</p>
    <p>Tibi omnia, bono animo es. Places, nunquam ut magis.</p>
    <p><hi rend="italic">Acolastus</hi></p>
    <p>O pietas patris.</p>
    <p><hi rend="italic">Pelargus</hi></p>
    <p>Nunc tollare humo.</p>
    <p><hi rend="italic">Acolastus</hi></p>
    <p>Hocine</p>
    <p>Est esse patrem? Hocine esse filium?</p>
    <p><hi rend="italic">Pelargus</hi></p>
    <p>Heus, cito</p>
    <p>Proferte stolam primam, et induite filium.</p>
    <p>Deinde anulum ei in manum, tum calceos</p>
    <p>Pedibus ipsius submittite. Subinde uitulum</p>
    <p>Illum bene saginatum adducite atque item</p>
    <p>Mactate, quo sumptis epulis laetemur et</p>
    <p>Vno omnes imbuamur gaudio, quia</p>
    <p>Hic filius meus iamdudum mortuus</p>
    <p>Erat et reuixit, perierat et inuentus est.</p>
    <p>His, his, mi fili, uestibus induere.</p>
    <p><hi rend="italic">Acolastus</hi></p>
    <p>Sed o</p>
    <p>Quid ego nunc te laudem, pater, qui laudibus</p>
    <p>Es omnibus superior? Hoc certo scio.</p>
    <p>Nunquam tam magnifice quicquam dicam, tua</p>
    <p>Quin id pietas longe superet. Itan</p>
    <p>Ex inferis et morte, ad uitam et gaudia,</p>
    <p>Reuocasti me? Prae gaudio, ubi sim, nescio.</p>
    <p>Res nulla potest mihi tanta interuenire iam,</p>
    <p>Vt aegritudinem afferat, tam gaudio</p>
    <p>Me patrem habere te. Tibi me dedo libens,</p>
    <p>Tibi me totum permitto. Tu mihi pater,</p>
    <p>Tu patronus, tu seruator, tu -</p>
    <p><hi rend="italic">Pelargus</hi></p>
    <p>Gnate mi,</p>
    <p>Exhinc eris mihi multo coniunctissimus,</p>
    <p>Vna salute felix conuiues mihi.</p>
    <p>Age, age, intro epulatum concedamus.</p>
    <p><hi rend="italic">Eubulus</hi></p>
    <p>Scilicet.</p>
  </div>
  <div type="level2" xml:id="peroratio">
    <head>30. PERORATIO</head>
    <p><hi rend="italic">Trimetri.</hi></p>
    <p>Nolo putes, spectator optime, hic nihil</p>
    <p>Mysterii latere tectum ludicra</p>
    <p>Sub actione. Quippe, perdito salus</p>
    <p>Vt parta sit homini, reteximus uelut</p>
    <p>Imagine oculis prodita, unde discere</p>
    <p>Facile potes, quae hominis rebellio in deum</p>
    <p>Et contumacia, quam meritam accersat sibi</p>
    <p>Mortem. Sed ex aduerso habes, dei patris</p>
    <p>Sit quanta pietas, qui libenter redditum</p>
    <p>Sibi filium recipit neque exprobat sua</p>
    <p>Ipsi impius commissa, sed complexibus,</p>
    <p>Sed osculis in filium totus ruit,</p>
    <p>Nihil moratus illius sordes. Amor</p>
    <p>Enim haud uidet maculam et prompte mali</p>
    <p>Pridem patrati obliuia accipit. Cito</p>
    <p>Qui laeditur, parum amet oportet. Iam pater</p>
    <p>Caelestis omnes citra controuersiam</p>
    <p>Vt amore uincit, ita et reponit filio</p>
    <p>Suo beneficia summa, pro maleficiis</p>
    <p>Summis facitque, ut tota gaudiis domus</p>
    <p>Nunc perstrepat, quae luctuosa dudum erat.</p>
    <p>Quaeso, uicissitudinem rerum uide.</p>
    <p>Huc gaudiorum omnes quidem uocamini,</p>
    <p>Qui astatis istic, si modo agnito malo</p>
    <p>Resipiscitis ueniaeque spem cum prodigo</p>
    <p>Nepote uobis a patre pollicemini.</p>
    <p>In hoc adeo Christus parabolam ipse adhibet,</p>
    <p>Vt quam dolemus nos deo aduersarios</p>
    <p>Iraeque nasci filios, tam nos iuuet</p>
    <p>Contra, in patris longe optimi quod gratiam</p>
    <p>Rediuimus per Spiritus charismata.</p>
    <p>Quae si tibi persuasa erunt, per nos satis,</p>
    <p>Spectator optime, nihil est, quod amplius</p>
    <p>Sperabis a nobis. Frui istis gaudiis</p>
    <p>Tibi datur in omnes dies. Plaude et Vale.</p>
  </div>
</div>
<div type="level1" xml:id="back">
  <head>Back</head>
  <p>GVLIELMVS FVLLONIVS CANEBAT</p>
  <p>APVD HAGIENSIS SVOS.</p>
  <p>ANNO M.D. XXIX.</p>
</div>
        
    </body>
</text>
</TEI>

<?xml version="1.0" encoding="utf-8"?>
<?xml-model
    href="https://xmlschema.huygens.knaw.nl/translatin.rng"
    type="application/xml"
    schematypens="http://relaxng.org/ns/structure/1.0"
?>
<TEI xmlns="http://www.tei-c.org/ns/1.0" xml:id="translatin0065" xml:lang="lat">
<teiHeader>
<fileDesc>
    <titleStmt>
        <title type="main">Lazarus mendicus</title>
        <title type="sub">LAZARUS MENDICUS Georgii Macropedii</title>
        <author>Macropedius, Georgius</author>
        <editor>Jan Bloemendal</editor>
        <respStmt>
            <resp>transcription</resp>
            <name>Jan Bloemendal et al.</name>
        </respStmt>
    </titleStmt>
    <publicationStmt>
        <publisher>Hermannus Borculous</publisher>
        <pubPlace>Utrecht</pubPlace>
        <date>1552</date>
    </publicationStmt>
    <sourceDesc>
        <bibl>
            Identifier: <name>Macropedius-Lazarus</name><lb/>
            Short title: <title>Lazarus</title><lb/>
            Year of first edition: <date>1541</date><lb/>
            Author information:<lb/>
            Alias: Lanckvelt, Joris van<lb/>
            Birth: 1487, Gemert<lb/>
            Death: 1558, s-Hertogenbosch<lb/>
            Floruit: None, s-Hertogenbosch, Liege, Utrecht<lb/>
            <ref target="https://en.wikipedia.org/wiki/Macropedius">Link</ref><lb/>
            <emph>Omnes fabulae (Utrecht: Borculous, 1552).</emph><lb/>
            <ref target="https://books.google.nl/books?id=e2ATAAAAQAAJ">Source link</ref>
        </bibl>
    </sourceDesc>
</fileDesc>
<profileDesc>
    <textClass>
        <keywords>
            <term type="diction">verse</term>
            <term type="genre">comedy</term>
            <term type="acts">5</term>
            <term type="chorus">yes</term>
            <term type="medium">printed</term>
        </keywords>
    </textClass>
</profileDesc>
</teiHeader>
<text>
    <body>
        <div type="level1" xml:id="front">
  <head>Front</head>
  <p>/</p>
  <p>LAZARUS MENDICUS</p>
  <p>Georgii Macropedii.</p>
  <p>GEORGIUS BRUNONI SUO S.D.</p>
  <p>Non possum, mi Bruno, post Italicas mecum communicatas fabulas,
  post Romanae urbis ostensas antiquitates, post nonnullas, quae mihi
  negotium faciebant, explicatas per artis tuae industriam difficultates
  aliaque plura tui erga me favoris indicia, non possum (inquam) quin
  tibi rursus in aliquo studeam gratificari.</p>
  <p>Cum solo autem munere litterario (quod aliud non habeam) de me bene
  meritos donare soleam, ipsumque tibi (quod pictura prope modum semper
  rei litterariae coniuncta fuerit) non ingratum fore confidam, hanc
  nostram <hi rend="italic">Lazarum</hi> (qualis qualis est)
  tandem integram tibi dedico.</p>
  <p>Nam cum animadvertissem quod ipsa, licet imperfecta, (dum ante
  annum unum aut alterum populo spectanda exhiberetur) nonnullis
  placuisset, nolui eam remanere acephalam, sed arrepto calamo quattuor
  posterioribus ex tempore scriptis actibus primum ex tempore adieci, et
  ἀκεφάλῳ (quod aiunt) μύθῳ caput indidi.</p>
  <p>Accipe igitur, mi Bruno, ut ab amico profectum (licet exiguum)
  hoc</p>
  <p>munusculum, et inter graves rerum urbicarum curas nostris subinde
  piis facetiis animum tuum oblecta.</p>
  <p>Vale, vir prudentissime, nosque ut soles ama.</p>
  <p>ARGUMENTUM IN LAZARUM.</p>
  <p>Laemargus opibus affluens, dum purpura</p>
  <p>Byssoque tectus splendide cum fratribus</p>
  <p>Et delicate victitat, nec inopibus</p>
  <p>Nec ulceroso Lazaro (quamquam fame</p>
  <p>Tabesceret) vel miculam largitur, at</p>
  <p>Contra propelli ab aedibus caesum iubet.</p>
  <p>Quare inter epulas gastrimargus mortuus</p>
  <p>Ad inferos a diabolo detractus est,</p>
  <p>At inopia defectus ac fame Lazarus</p>
  <p>Ad Abrahae sinum ab angelis subvectus est,</p>
  <p>Ubi (dum vorax perpetuo in igne affligitur)</p>
  <p>Fruitur perenni squallidus solacio.</p>
</div>
<div type="level1" xml:id="main">
  <head>Main</head>
  <div type="level2" xml:id="personae-dramatis.">
    <head>PERSONAE DRAMATIS.</head>
    <p>Prologus Ancilla</p>
    <p>Laemargus Diaboli 2 &lt;Belial, Astharoth&gt;</p>
    <p>Tryphera Lazarus</p>
    <p>Oeconomus Abraham</p>
    <p>Daetrus Typhlus</p>
    <p>Daemones Bronchus</p>
    <p>Thraso Molobrus cum puero</p>
    <p>(3) Cynopa Angeli</p>
    <p>Merimnus, Chorus ex pueris et puellis.</p>
    <p>cum 4 fratribus:</p>
    <p>&lt;Aphron, Cybicus, Etosius, Gauricus&gt;</p>
  </div>
  <div type="level2" xml:id="prologus">
    <head>PROLOGUS</head>
    <p>Cum animos videret ad theatron plurium</p>
    <p>Nuperrime spectantium ad sacras magis</p>
    <p>Quam res prophanas affici, Macropedius,</p>
    <p>Aliam rogatus ethnicam, desumpsit ex</p>
    <p>(5) Sacris libris, et comicos ex tempore</p>
    <p>Descripsit hanc vobis agendam fabulam, ut</p>
    <p>Vobis foret cordi atque nobis usui.</p>
    <p>Ex tempore, inquam, angustia nam temporis</p>
    <p>Ab epitasi atque errore coepit scribere,</p>
    <p>(10) Et mutuatus ex Hecasto protasin est,</p>
    <p>Quam anno priore (si memineritis) edidit.</p>
    <p>Oratque vos, quo huius rei modo veniam</p>
    <p>Mereatur. Hanc enim dabit tandem integram,</p>
    <p>Modo mediam partem eius ac novissimam</p>
    <p>(15) (Velut hactenus) placuisse vobis senserit.</p>
    <p>Fortassis obiectabit illi quispiam,</p>
    <p>Quod audeat sacerrimam rem et serio</p>
    <p>Nostrae saluti a Christo Iesu proditam</p>
    <p>Tractare comice et facere rem ludicram.</p>
    <p>(20) Fatetur ingenue, quod eadem ratio se</p>
    <p>Saepenumero deterruit, ne quid suum</p>
    <p>Vel ab aliis quantumlibet scriptum pie</p>
    <p>Docteve, quod personam haberet Christi Iesu</p>
    <p>Agentis, histrionibus seu ludiis</p>
    <p>(25) Populo exhibendum ex pulpito committeret.</p>
    <p>Quapropter hunc nec matre natum virgine</p>
    <p>Infantem, nec accisum, nec alveo sacro</p>
    <p>Tinctum, nec opera mira patrantem, nec in</p>
    <p>Cena ultima sese cibantem apostolos,</p>
    <p>(30) Sic neque ligatum, verberatum, proditum,</p>
    <p>Spute illitum, caesum flagris, spina obsitum, in</p>
    <p>Cruce mortuum, et denuo reversum ab inferis</p>
    <p>Vivum resurgentem, ausit in proscaenium</p>
    <p>Producere, indignum arbitratus et impium,</p>
    <p>(35) Christum gnatum Dei unicum et nostrum omnium</p>
    <p>Salutis auctorem unicum sub imagine</p>
    <p>Levis hominis procedere ad spectaculum.</p>
    <p>Illos tamen non arguit qui ea scriptitant,</p>
    <p>Si quo legantur, non agantur, scriptitant.</p>
    <p>(40) Solent enim plerumque plus afficere ea,</p>
    <p>Quae verba personis dedere dramaticos.</p>
    <p>Nihilominus, si excerpta sit sacris libris</p>
    <p>Parabola vel historia honesta, ubi nec Deus</p>
    <p>Nec Christus actor sit, sibi et aliis putat</p>
    <p>(45) Licere eam exhibere vobis comicos.</p>
    <p>Cuiusmodi nunc exhibenda est Lazari,</p>
    <p>Non ille quem iam quatriduanum a mortuis</p>
    <p>Resuscitatum credimus, quod is sine</p>
    <p>Filii Dei persona agi non possiet,</p>
    <p>(50) Sed illum agemus Lazarum parabolicum,</p>
    <p>Qui iacuit ulcerosus ante divitis</p>
    <p>Epulonis ostia et poposcit miculis,</p>
    <p>Quae decidebant orbibus, saturarier,</p>
    <p>At nemo ei quamvis famenti tradidit.</p>
    <p>(55) Haec de periocha iussit auctor fabulae</p>
    <p>Me proloqui, rogatque vos, ut si cui</p>
    <p>Iudicio in hoc rerum sacrarum visus est</p>
    <p>Errare, ut is se moneat: audeo dicere,</p>
    <p>Quod obstinata mente dum cognoverit</p>
  </div>
  <div type="level2" xml:id="line60-errata-quamvis-minima-non-defenderit.">
    <head>(60) Errata quamvis minima, non defenderit.</head>
    <p>Valete cuncti, et si favetis ludiis,</p>
    <p>Quieti adeste vos, rogamus maxime.</p>
    <p><hi rend="bold">Finis prologi.</hi></p>
  </div>
  <div type="level2" xml:id="actus-i.-scaena-i.">
    <head>ACTUS I. SCAENA I.</head>
    <p>Iambici trimetri.</p>
    <p>LAEMARGUS, THRASO, CYNOPA.</p>
    <p>Uxor mea est paulo ac velim tenacior.</p>
    <p>Domi meae volui meis cum fratribus</p>
    <p>(65) Ientarier, ientaculumque in prandium</p>
    <p>Et prandium in cenam atque cenam vesperam in</p>
    <p>Noctem profundam ducere. Ast illa haud scio</p>
    <p>Quos quaerat in scirpo (ut ferunt) nodos. Meam</p>
    <p>Excusat aut post pocula aegritudinem,</p>
    <p>(70) Aut crastinum fastidium, suum deinde</p>
    <p>Incommodum et fratrum omnium dispendium.</p>
    <p>Quasi in epulis noctes diesque ducere,</p>
    <p>Et usque pergraecarier non sueverim.</p>
    <p>Quasi illa non habeat suis pro commodis</p>
    <p>(75) Servos et ancillas domi quam plurimos.</p>
    <p>Quasi fratribus, mecum quod abliguriant</p>
    <p>Ingurgitentve, non abunde suppetat.</p>
    <p>Verum haec suae tenacitati callida</p>
    <p>Praetexit, atque vafra comminiscitur.</p>
    <p>(80) At (ut inquiunt) tenax requirit prodigum.</p>
    <p>Non sua sibi commenta frivola proderunt.</p>
    <p>Heus heus adeste, qui otio, qui fabulis</p>
    <p>Totum absque erili commodo teritis diem.</p>
    <p>Malo siquidem duplum foris cum amiculis</p>
    <p>(85) Prodigere vel per aleam disperdere,</p>
    <p>Quam simplum in aedibus meis cum iurgio.</p>
    <p>Adeste, num vocavero vos septies?</p>
    <p>THRA. Ere, adsumus. LAE. Quin advolastis ocius?</p>
    <p>Tu, Thraso, abi ad fratres meos et singulis</p>
    <p>(90) Mandato nostro nomine, ut domi meae</p>
    <p>Alacres sub horam prandii compareant.</p>
    <p>Nullam quoque excusationem admittito. THRA. Haud</p>
    <p>Admittam. LAE. Abi. Cynopa, ades. Curre ilico,</p>
    <p>Nostroque veteri dic amico Daemoni, ut</p>
    <p>(95) Mox me adfuturum expectet ad ientaculum,</p>
    <p>Paretque distillata vina tertio</p>
    <p>(Primum omnium) cum saccharo canario,</p>
    <p>Vel defrutum, vel hypocraticum, post crapulam</p>
    <p>Nocturnam ut haec stomacho sient medicamini.</p>
    <p>(100) CYN. Sic dicam. LAE. Abi, atque revertere. Locutus
    mea</p>
    <p>Cum coniuge ipsum sine mora ipsus obruam.</p>
    <p>CYN. Id dicam, et hic ero prius quam creduas.</p>
    <p>LAE. Videbo quid facturus es. Prodi aedibus,</p>
    <p>Tryphera mea, huc; sunt quae tibi mandanda sunt.</p>
    <p>(105) Blande loquar, ne delicatis auribus</p>
    <p>Quid obsiem. Natura namque mulierum</p>
    <p>Huiusmodi est, ut nisi suavioribus</p>
    <p>Verbis loquare et blandulis, nil impetres.</p>
  </div>
  <div type="level2" xml:id="actus-i.-scaena-ii.">
    <head>ACTUS I. SCAENA II.</head>
    <p>Trimetri.</p>
    <p>TRYPHERA, LAEMARGUS.</p>
    <p>Men’ huc vocaveras foras, Laemarge mi?</p>
    <p>(110) LAE. Vocaveram. TRY. Ob quam gratiam? LAE. Quo
    epulemur et</p>
    <p>Laetemur hodie, mea voluptas, splendide.</p>
    <p>Ego iussi adesse Daemonem cum fratribus.</p>
    <p>Tu fac coquantur, quae apparanda, lautius.</p>
    <p>Pueris, puellis liberisque praecipe,</p>
    <p>(115) Ut omnia ex sententia tua apparent.</p>
    <p>TRY. Mi vir, nihil tandem relinques liberis?</p>
    <p>Aerarium nostrum quousque exhauries?</p>
    <p>Numquamne quippiam repones parcior?</p>
    <p>Admitte tandem obsecro parsimoniam.</p>
    <p>(120) LAE. Quid, uxor, his curis misera distringeris?</p>
    <p>Nobis egendum, ut liberi sint divites?</p>
    <p>Num aerarium nostrum in dies exhaurio?</p>
    <p>Non pro decuplo centuplum reponimus?</p>
    <p>Considera an queamus Eutychian domo</p>
    <p>(125) (Licet velimus) furculis expellere.</p>
    <p>Non copulamus agrum agro, et aedes aedibus?</p>
    <p>Non nostro in aere plurimi cum fenere?</p>
    <p>Nonne reditus perpetui et irredimibiles?</p>
    <p>An est quod in re familiari postules?</p>
    <p>(130) En plena divitiis domus. Triclinia</p>
    <p>Superba pictis lectulis et cubicula</p>
    <p>Eburneis cubilibus, tua scrinia</p>
    <p>Referta bysso, purpura, et holoserico,</p>
    <p>Nostrum utriusque cultui. Laquearia</p>
    <p>(135) Et cuncta fulgent atria peristromatis,</p>
    <p>Tapetibus et emblematis. Purissimo</p>
    <p>Vino atque olivo exuberant penaria,</p>
    <p>Cumulata farre et tritico granaria,</p>
    <p>Bonisque onusta reliqua promptuaria.</p>
    <p>(140) Armenta plurima gregesque plurimi</p>
    <p>In pascuis uberibus, agri tritici,</p>
    <p>Siliginis, vini atque olivi fertiles.</p>
    <p>Tanta quoque frugum hoc anno erit abundantia,</p>
    <p>Ut nec apothecas autumem nec horrea</p>
    <p>(145) Sufficere posse colligendis fructibus.</p>
    <p>Quot inferet talenta nostro aerario</p>
    <p>Haec tanta annonae copia? Et quibus omnia haec</p>
    <p>Servabimus? Num sacrificis locupletibus?</p>
    <p>Num sordido gregi atque inerti pauperum?</p>
    <p>(150) TRY. Detestor hos. LAE. An liberis, quos nescias</p>
    <p>Utrumne sint probi futuri an improbi,</p>
    <p>Parcive, nobis mortuis, an prodigi?</p>
    <p>Esto, futuri sint probi. Fraudabimus</p>
    <p>Uterque nostrum genium? Itaque, Venus mea,</p>
    <p>(155) Edamus et bibamus hoc die, et omnibus,</p>
    <p>Quos fata utrique siverint, donec gulam</p>
    <p>Titillat esca escamque gula diiudicat.</p>
    <p>Cras namque (ut in proverbio) moriemur, et</p>
    <p>Mox esse in aevum desinemus mortui.</p>
    <p>(160) TRY. Me obtundis his sermonibus, nec est quod iis</p>
    <p>Respondeam. Ergo fruamur his praesentibus</p>
    <p>Donec libebit et licebit iuvenibus.</p>
    <p>Non transeat flos temporis. LAE. Iam mihi sapis.</p>
    <p>Para igitur omnia quae gulam irritent, iube</p>
    <p>(165) Vernis tuis rerum satagere. TRY. Iussero.</p>
    <p>LAE. Quid non huic persuadeam mulierculae,</p>
    <p>Modo studeam blandirier. TRY. Cum Daetro ades,</p>
    <p>Oeconome; sunt tibi quae foris praecepero.</p>
    <p>LAE. Iube instrui mensas et argentum elui,</p>
    <p>(170) Sitque apparatus ferculorum splendidus.</p>
    <p>TRY. Hac te levem, Laemarge, sollicitudine.</p>
    <p>Novi ego probe quid deceat in conviviis.</p>
    <p>Tu modo tibi atque tuis famem et gulam addito.</p>
    <p>LAE. Licet, obsequendum mulieri. Ingrediar domum, et</p>
    <p>(175) Mutato amictu mox adibo Daemonem.</p>
  </div>
  <div type="level2" xml:id="actus-i.-scaena-iii.">
    <head>ACTUS I. SCAENA III.</head>
    <p>Trimetri.</p>
    <p>OECONOMUS, DAETRUS, TRYPHERA, CYNOPA.</p>
    <p>Quid nos vocasti, domina? An est quod exsequi</p>
    <p>Mandes? TRY. Emite duobus aut tribus aureis</p>
    <p>Obsonia, viris quae decem suffecerint.</p>
    <p>Ne parcite uni aut alteri sestertio,</p>
    <p>(180) Ut quaeque sint lectissima. OEC. Era, curabimus.</p>
    <p>TRY. Curato tu, ne quicquam honori detrahas.</p>
    <p>Curato, Daetre, sic coquas, ne quid gulae</p>
    <p>Eri paret fastidium. DAE. Curabitur.</p>
    <p>TRY. Curato, longam ne moram cura pariat.</p>
    <p>(185) Satagite. DAE. Et id curabitur. TRY. Cape sportulam.
    DAE. Hem.</p>
    <p>OEC. Praeter suum fiet era morem dapsilis?</p>
    <p>Noctua volat. Quis comes erit vel assecla,</p>
    <p>Cum abiverim, Laemargo eunti ad Daemonem?</p>
    <p>Sed commodum, Cynopa adest. Cynopa, erus</p>
    <p>(190) Te intus moratur aegrius. CYN. Cynopa adest.</p>
    <p>OEC. Ingredere. Tu Daetre, ad forum sequere. DAE. Assequor.</p>
  </div>
  <div type="level2" xml:id="actus-i.-scaena-iv.">
    <head>ACTUS I. SCAENA IV.</head>
    <p>Trimetri.</p>
    <p>LAEMARGUS, CYNOPA, BRONCHUS, TYPHLUS.</p>
    <p>Quid noster inquit Daemones? CYN. Te sibi fore</p>
    <p>Gratissimum, petitque ut ad se mox nihil</p>
    <p>Cunctatus advoles, simul cum coniuge</p>
    <p>(195) Et liberis, quod ampliter cupedias</p>
    <p>Ientaculo paraverit. LAE. Cum coniuge</p>
    <p>Et liberis? CYN. Sic inquit. LAE. Etiam sanus est?</p>
    <p>Habet quod agat uxor. Nuces quoque liberi</p>
    <p>Nondum reliquerunt suas. Et eos meo</p>
    <p>(200) Sinam adesse contubernio? CYN. Saltem cupit</p>
    <p>Te adesse quam primum sibi. LAE. Tu istac prius</p>
    <p>Me veste purpurea indue. CYN. Hem cedo dexteram. LAE. Hem</p>
    <p>Tibi dexteram. Fac byssus haec ex purpura</p>
    <p>Decenter eniteat. Cave sis, ne quod ad</p>
    <p>(205) Decus vel ornatum attinebit, negligas.</p>
    <p>CYN. Enitar, ere, pro viribus, ne negligam.</p>
    <p>BRO. Se dives hic festiva amictus purpura</p>
    <p>Ientaculo, Typhle, sumptuoso praeparat.</p>
    <p>Spectabo cuius aedibus se ingesserit,</p>
    <p>(210) Si forte sit spes aliqua nostris ventribus.</p>
    <p>TY. Quis dives hic? BRO. Laemargus hic, gulosus hic,</p>
    <p>Nam praeter hoc, nescio equidem, an siet viro</p>
    <p>Vocabulum. In tanta omnium rerum inopia,</p>
    <p>Nostrae inediae si qua, Typhle, nunc solatia</p>
    <p>(215) Speranda sunt, a ditibus speranda sunt.</p>
    <p>TY. Verum quidem quod, Bronche, ais, quod pauperes</p>
    <p>Nihil queant impendere. Atqui divites</p>
    <p>Nihil sinit tenacitas impendere.</p>
    <p>BRO. Tentanda res. LAE. Composita sat iam vestis est.</p>
    <p>(220) Dactyliothecam porrige. CYN. Hem tibi annulos.</p>
    <p>LAE. Hos pulveres festuculasque scopula</p>
    <p>Caligis meis detergito et sandaliis.</p>
    <p>CYN. Faxo libens. TY. Tam curiosus vestium</p>
    <p>Cultus inopi mendiculo nil destinat?</p>
    <p>(225) Nihilominus (uti, Bronche, ais) tentanda res.</p>
    <p>Videto quo diverterit. BRO. Curavero.</p>
    <p>LAE. Sat. Eamus hinc. Foris moratur Daemones.</p>
    <p>CYN. Morare adhuc. LAE. Quid adhuc morae? CYN. Festucae adhuc</p>
    <p>A tergo adhaerent. LAE. Expedi. CYN. Sta paululum.</p>
  </div>
  <div type="level2" xml:id="actus-i.-scaena-v">
    <head>ACTUS I. SCAENA V</head>
    <p>Trimetri.</p>
    <p>DAEMONES, LAZARUS.</p>
    <p>(230) Quid nunc moratur? Eccum cum vincit suam</p>
    <p>Uxorculam, se poliet usque meridiem. Hui,</p>
    <p>Quis reptat huc mali ominis homo sordidus?</p>
    <p>LAZ. Vidisse numquam te canis, David pater,</p>
    <p>Iustum virum a Deo relictum, aut illius</p>
    <p>(235) Sobolem indigentem panibus; verum ego fame</p>
    <p>Defecero, nisi quispiam refecerit.</p>
    <p>Mi vir beate, quem Deus prae ceteris</p>
    <p>Mortalium bonis beavit, obsecro,</p>
    <p>Vel miculam panis iube mihi porrigi,</p>
    <p>(240) Quod tertius dudum dies illuxerit</p>
    <p>Ex quo nec edi nec bibi nisi laticem</p>
    <p>Subturbidum. DAEM. Soletur ipse te Deus</p>
    <p>Et adiuvet, nos hic tibi nil coximus.</p>
    <p>LAZ. Vel miculam siccamve panis crustulam.</p>
    <p>(245) DAEM. Prorepe ad aedes proximas; non mihi vacat</p>
    <p>Tuis studere commodis. LAZ. Te obsecro mei</p>
    <p>Misereat. DAEM. Ab hisne procul recedes aedibus,</p>
    <p>Homo fetidissime? Abi in malam crucem, locum</p>
    <p>Concede dignioribus. LAZ. Frater, abeo.</p>
    <p>(250) Ne quaeso mihi succenseas. Domine Deus,</p>
    <p>Explodor usque ab omnibus, non aliter ac</p>
    <p>Scobs aut peripsema abicior inutilis.</p>
    <p>Hic purpuratus et annulatus comiter</p>
    <p>Tractandus est. Experior hoc verissimum</p>
    <p>(255) Quod, dum superbit impius, miser uritur.</p>
    <p>Sed hoc mihi unicum in omnibus solacium,</p>
    <p>Quod pauperum suorum Deus miserebitur</p>
    <p>Nec vota eorum prorsus interitura sunt.</p>
  </div>
  <div type="level2" xml:id="actus-i.-scaena-vi.">
    <head>ACTUS I. SCAENA VI.</head>
    <p>Trimetri.</p>
    <p>BRONCHUS, TYPHLUS, LAEMARGUS, DAEMONES.</p>
    <p>Iam tandem abacto Lazaro Laemargus hic</p>
    <p>(260) Accedit aedes Daemonis. Sequamur hunc,</p>
    <p>Paulo quod ille sit hoc viro benignior.</p>
    <p>TY. Si Lazarus repulsus est, quidnam spei</p>
    <p>Nobis residuum? BRO. Id experiri satius est.</p>
    <p>DAEM. Laemarge, salve; quid moratus hactenus?</p>
    <p>(265) Iamdudum enim te expecto. LAE. Salve, Daemones.</p>
    <p>Res mihi fuit cum uxorcula. DAEM. Quid ita? LAE. Quod ad</p>
    <p>Rem aliquanto avidior est. DAEM. Id ingenium omnibus</p>
    <p>Est insitum mulierculis. Eamus intro</p>
    <p>Et poculis haec elevemus taedia.</p>
    <p>(270) LAE. Scite mones, sequar; praei, mi Daemones.</p>
    <p>BRO. Nunc introgressis ditibus nos gnaviter</p>
    <p>Hoc occupemus ostium, ne putridus</p>
    <p>Et cui solet plus gratiae impertirier,</p>
    <p>Nos antevertat Lazarus. TY. Ne cor tuum,</p>
    <p>(275) Mi Bronche, subeat ista cogitatio,</p>
    <p>Nobisque quod fieri velimus, fratribus</p>
    <p>Animo sinamus candido donarier.</p>
    <p>Si praevenit nos Lazarus, locus prior</p>
    <p>Debetur illi, nec dolo quovis malo</p>
    <p>(280) Nobis praeoccupandus est. Scio Lazari</p>
    <p>Mentem (tametsi in summa inopia et inedia)</p>
    <p>Tam candidam, ut ne miculam panis quidem</p>
    <p>Praeripere cuivis gestiat. BRO. Sed longius</p>
    <p>Abactus est sua purulenta ob ulcera, et</p>
    <p>(285) Lento gradu repedat ob aegritudinem.</p>
    <p>Erimus priores eius absque iniuria.</p>
    <p>TY. Mi Bronche, nil incommodemus Lazaro,</p>
    <p>Quod verus ipse filius sit Abrahae.</p>
    <p>Et utinam habere fata post novissima</p>
    <p>(290) Partem quietis merear hoc cum Lazaro.</p>
    <p>BRO. Foribus priores adsumus. Sta pone me.</p>
    <p>Tibi proximus stet Lazarus. TY. Stet Lazarus.</p>
  </div>
  <div type="level2" xml:id="actus-i.-scaena-vii.">
    <head>ACTUS I. SCAENA VII.</head>
    <p>Trimetri, ut superiores.</p>
    <p>LAZARUS, TYPHLUS, BRONCHUS.</p>
    <p>Salvete, fratres. Quid spei pro his aedibus</p>
    <p>Vobis refulsit, unde iam propulsus sum?</p>
    <p>(295) TY. Nos novimus rem, et indoluimus, Lazare.</p>
    <p>Hic admodum nobis parum affulget spei,</p>
    <p>Nisi forte post ientaculum aliquas reliquias,</p>
    <p>Quae familiae haud sint usui, nobis dari</p>
    <p>Contigerit. LAZ. O spem languidam! Malint suis</p>
    <p>(300) Dare canibus quam pauperi ipsas porrigant,</p>
    <p>Rerum omnium ditissimi. TY. Tentabimus;</p>
    <p>Quod si repulerit denuo, tolerabimus.</p>
    <p>Neque enim sumus te digniores, Lazare.</p>
    <p>Sed hoc die nihil alimenti nactus es?</p>
    <p>(305) LAZ. Quid hoc die? Iam tertius agitur dies,</p>
    <p>Quod panem in os meum miser non intuli.</p>
    <p>Dolor ulcerum, tormenta dira viscerum,</p>
    <p>Et alumna mortis morte acerbior fames</p>
    <p>Me indesinenter macerant, me concoquunt,</p>
    <p>(310) Et o utinam me morte celeri finiant,</p>
    <p>Quiete tandem quo cupita perfruar.</p>
    <p>TY. Tui me, amice Lazare, miseret profecto,</p>
    <p>Et pro virili te iuvare gestio,</p>
    <p>Nec (ita Deus Abraham patris nostri me amet)</p>
    <p>(315) Umquam bolum accipiam bonum, quem non libens</p>
    <p>Et ultro tecum dividam. Sed obsecro</p>
    <p>Te, ne mala haec quae pateris aut passurus es,</p>
    <p>Mentem tuam labefaciant, sed omnia</p>
    <p>Vincas pari patientia. Meminerimus</p>
    <p>(320) Iob ulcerosi itemque caeci Tobiae,</p>
    <p>Qui per fidem, innocentiam et tolerantiam</p>
    <p>Meruere dici et esse amici et filii</p>
    <p>Dei optimi et ter maximi. LAZ. Bene me mones,</p>
    <p>Mi Typhle, quod nil debeat mihi haberier</p>
    <p>(325) Virtute prius aut carius patientia,</p>
    <p>Quam et hactenus cunctis mihi ingruentibus</p>
    <p>Malis perinde atque clipeum opposui, neque</p>
    <p>Stultum quid his in omnibus contra Deum</p>
    <p>(Si recta conscientia est) locutus sum.</p>
    <p>(330) TY. Sit laus Deo nostro et patris nostri Abraham.</p>
    <p>LAZ. Amen. Deus laudandus est in omnibus,</p>
    <p>Nec quippiam nostris paratur viribus.</p>
    <p>Laudandus est flagella, sive immiserit</p>
    <p>Sive ipsa tandem misericors retraxerit.</p>
    <p>(335) Laudandus est de ipsa quoque patientia,</p>
    <p>Quam mentibus nostris benignus inserit.</p>
    <p>Nam nostram eandem ob hoc potissimum adstruo,</p>
    <p>Quod ultro nobis a Deo donata sit.</p>
    <p>Eoque solo gloriamur nomine,</p>
    <p>(340) Quod nos sibi ultro in filios quos corrigat,</p>
    <p>Delegerit. Quapropter hoc mihi unicum est</p>
    <p>Solacium, quod in his mihi doloribus</p>
    <p>Non parserit sed quasi scopon iaculantium</p>
    <p>Me posuerit. Scio namque quisnam dixerit.</p>
    <p>(345) Fili, cave ne disciplinam negligas</p>
    <p>Domini, neque ab eo (dum arguit) defeceris.</p>
    <p>Quem namque dominus diligit, castigat, et</p>
    <p>Flagellat omnem filium quem suscipit.</p>
    <p>TY. O Lazare, haec pii hominis est meditatio,</p>
    <p>(350) Atque o utinam ego mente tam facili queam</p>
    <p>Hanc caecitatem perpeti. LAZ. Sis bono animo.</p>
    <p>In proximo est quod a Deo illustraberis.</p>
    <p>At fata nostra in foribus esse conspicor.</p>
    <p>TY. Quid mihi futurum nescio: novit Deus.</p>
    <p>(355) At te patris nostri Abrahae sinus manet.</p>
    <p>BRO. Quousque tandem patre de nostro Abraham</p>
    <p>Sine fruge disputabitis? Vestros logos,</p>
    <p>Vestras manus omnemque vestram industriam</p>
    <p>Venatui componite, ut vescamini.</p>
    <p>(360) TY. O Bronche, Bronche, pluris escam corporis</p>
    <p>Putridi facis, quam permanentis spiritus.</p>
    <p>Non absque fruge loquimur, ut tu existimas.</p>
    <p>BRO. Non absque fruge, ubi ostium iam crepuerit,</p>
    <p>Et exiet mox quispiam? Laemargus est.</p>
    <p>(365) Nugamini (si diis placet) de spiritu.</p>
    <p>An solus usque, Typhle, agam causam tuam?</p>
  </div>
  <div type="level2" xml:id="actus-i.-scaena-viii.">
    <head>ACTUS I. SCAENA VIII.</head>
    <p>Trimetri.</p>
    <p>LAEMARGUS, CYNOPA, MENDICI &lt;BRONCHUS, TYPHLUS, LAZARUS&gt;,
    DAEMONES.</p>
    <p>Cynopa, ades. Quid hoc ostium grex impudens</p>
    <p>Hic obsidet? BRO. Laemarge, nobis obsecro</p>
    <p>Pauxillulum aridi iube panis dari</p>
    <p>(370) Famentibus. LAE. Secedite. TY. Oro. LAZ. Te
    obsecro.</p>
    <p>LAE. Secedite. Heus sceleste, ades. DAEM. Quid improbe</p>
    <p>Servum evocat? LAE. Me commodum secutus es,</p>
    <p>Mi Daemones. DAEM. Cur, obsecro? Miror etenim</p>
    <p>Quidnam tuus celer volebat exitus.</p>
    <p>(375) LAE. Illiberale et infidele et reprobum est</p>
    <p>Hominum hoc genus servilium, cui serii</p>
    <p>Negotii tuto nihil committitur.</p>
    <p>Certum est Cynopen hunc domum ablegare, ne,</p>
    <p>Si quippiam cum amiculis sive lepidis</p>
    <p>(380) Meretriculis prodegero, ipse coniugi</p>
    <p>Rem deferat. DAEM. Facies quidem prudenter. Hos</p>
    <p>Nam proditores experimur crebriter.</p>
    <p>LAE. Heus furcifer, scelerum caput, quin advolas?</p>
    <p>CYN. Adsum ere, quid est? LAE. Infusa vina poculis?</p>
    <p>(385) CYN. Infusa sunt. LAE. Redi domum, atque satage,
    ne</p>
    <p>Quid imparatum invenero. Redi. CYN. Hem. LAE. Mane. CYN. Hem.</p>
    <p>LAE. Dic coniugi nos adfuturos meridie.</p>
    <p>Thrasoque dic, vino bibendo cantharum</p>
    <p>Amplissimum paret atque cyathos aureos.</p>
    <p>(390) Toti deinde familiae dicturus es,</p>
    <p>Chorum instruant, modos coaptent musicos,</p>
    <p>Chorocytharistas et choraules ordinent,</p>
    <p>Qui carmine excipiant revertentem, insuper</p>
    <p>Inter epulas modulis suis nos recreent,</p>
    <p>(395) Quod hunc diem genio dicare statuimus.</p>
    <p>CYN. Facesso. Numquid aliud est quod exsequar?</p>
    <p>LAE. Nihil. CYN. Valete. LAE. Nostra agamus ludicra</p>
    <p>Et aleis et orbibus lusoriis</p>
    <p>In atrio. DAEM. Sic placet, et inter pocula.</p>
    <p>(400) LAZ. Ah Daemones, te (obsecro) nostri misereat.</p>
    <p>LAE. Tun’ hunc nutris putridum gregem pro his aedibus</p>
    <p>Et assuefacis ad atrium istuc, Daemones?</p>
    <p>Quin agis eos in maximam malam crucem?</p>
    <p>DAEM. Merito increpas, quod hi ostium meum ita obsident,</p>
    <p>(405) Ut vix queam ipse vel ingredi vel egredi.</p>
    <p>Posthac tamen non patiar. Amolimini hinc,</p>
    <p>Nisi fustibus scapulas velitis tundier.</p>
    <p>Dudum ne te, cadaverose, hinc aspuli?</p>
    <p>Quid huc redis? Huc, Dave, Geta, Palestrio!</p>
    <p>(410) TY. Cedamus hinc, cedamus horum insaniae.</p>
    <p>BRO. Cedamus; a ientaculo nonnulla spes</p>
    <p>De partiendis reliquiis proponitur.</p>
    <p>Prius oppleant gulam suam usque ad nauseam.</p>
    <p>CYN. Monstri profecto aliquid alunt in aedibus.</p>
    <p>(415) Quod ne ego sciam, propellor illinc callide, et</p>
    <p>Ne suspicentur, longe abacti pauperes.</p>
    <p>Aes prodigere, ductare scorta aut foedius</p>
    <p>Aliud parant. Scio quam tum erus tum Daemones</p>
    <p>Sit pronus in libidinem. Abeo uti peragam</p>
    <p>(420) Quod iussit, et curem cutem ientaculo.</p>
    <p>LAZ. Nil asperum, fratres mei, ob contumeliam</p>
    <p>Ex ore nostro profluat, verum magis</p>
    <p>Hymnum Deo canamus atque supplices</p>
    <p>Patrem precemur optimum. TY. Ita, mi Lazaro,</p>
    <p>(425) Psalmum canamus quemlibet. Tu praecine.</p>
    <p><hi rend="bold">CHORUS.</hi></p>
    <p>Versu Glyconico tetrastropho,</p>
    <p>ex Psalmo 86.</p>
    <p>LAZ. Aurem quaeso tuam mihi</p>
    <p>Inclina, dominans Deus,</p>
    <p>Exaudique preces meas,</p>
    <p>Cum sim pauper inops quoque.</p>
    <p><hi rend="italic">Repetitio Typhli et Bronchi ad
    singulos quaternarios</hi>:</p>
    <p>(430) Preces votaque pauperum</p>
    <p>Exaudi, dominans Deus.</p>
    <p>Custodito animam meam</p>
    <p>Quod sim sanctus, et ex tua</p>
    <p>Pendentem aure, Deus meus,</p>
    <p>(435) Salvum fac famulum tuum.</p>
    <p><hi rend="italic">Repetitio</hi>: Preces votaque
    etc.</p>
    <p>Me, Deus, miserare, quod</p>
    <p>Totam te invoco per diem,</p>
    <p>Et me laetifica, quod ad</p>
    <p>Te levavi animam meam.</p>
    <p><hi rend="italic">Repetitio</hi>: Preces votaque
    etc.</p>
    <p>(440) Cum tu sis, domine, admodum</p>
    <p>Suavis, mitis et omnibus</p>
    <p>Qui te crebriter invocant,</p>
    <p>Plurimae patientiae.</p>
    <p><hi rend="italic">Repetitio</hi>: Preces votaque
    etc.</p>
    <p>Qui rerum dominator es,</p>
    <p>(445) Auri admitte preces meas,</p>
    <p>Et dum te miser obsecro,</p>
    <p>Voci intende meae, obsecro.</p>
    <p><hi rend="italic">Repetitio</hi>: Preces votaque
    etc.</p>
    <p>Cum instaret tribulatio,</p>
    <p>Et multis premerer malis,</p>
    <p>(450) Ad te vociferabar et</p>
    <p>Audisti gemitus meos.</p>
    <p><hi rend="italic">Repetitio</hi>: Preces votaque
    etc.</p>
    <p>Haudquaquam est similis tui</p>
    <p>Inter milia numinum.</p>
    <p>Non est qui valeat, Deus,</p>
    <p>(455) Factis facta tua assequi.</p>
    <p><hi rend="italic">Repetitio</hi>: Preces votaque
    etc.</p>
    <p>Gentes cunctae aderunt tibi, ad-</p>
    <p>Orantes tua numina,</p>
    <p>Et tuum, domine, inclitum</p>
    <p>Nomen glorificaverint.</p>
    <p><hi rend="italic">Repetitio</hi>: Preces votaque
    etc.</p>
    <p>(460) Nam tu magnus es et facis</p>
    <p>Miranda in solo et in polo.</p>
    <p>Tu solus Deus es, neque</p>
    <p>Praeter te deus ullus est.</p>
    <p><hi rend="italic">Repetitio</hi>: Preces votaque
    etc.</p>
    <p>Deduc me, domine, in via</p>
    <p>(465) Tua, ut absque dolo queam</p>
    <p>Ingredi; affice cor meum</p>
    <p>Ut nomen timeat tuum.</p>
    <p><hi rend="italic">Repetitio</hi>: Preces votaque
    etc.</p>
    <p>Toto in corde meo, Deus</p>
    <p>Meus, te celebravero</p>
    <p>(470) Atque glorificavero</p>
    <p>Nomen perpetuo tuum.</p>
    <p><hi rend="italic">Repetitio</hi>: Preces votaque
    etc.</p>
    <p>In me facta tua est enim</p>
    <p>Haec clementia maxima,</p>
    <p>Nam traxisti animam meam</p>
    <p>(475) Clemens tartaro ab infimo.</p>
    <p><hi rend="italic">Repetitio</hi>: Preces votaque
    etc.</p>
    <p>Insurgunt, Deus, impii in</p>
    <p>Me, coetusque potentium</p>
    <p>Quaesivere animam meam,</p>
    <p>Nec tui rationem habent.</p>
    <p><hi rend="italic">Repetitio</hi>: Preces votaque
    etc.</p>
    <p>(480) Verum cum dominans Deus</p>
    <p>Sis clemens miserans quoque,</p>
    <p>Tardus ad nemesin, citus</p>
    <p>Ad dandam veniam reo.</p>
    <p><hi rend="italic">Repetitio</hi>: Preces votaque
    etc.</p>
    <p>Me clemens miserum aspice, et</p>
    <p>(485) Da sceptrum puero tuo,</p>
    <p>Salvum fac quoque filium,</p>
    <p>Quem peperit tibi vernula.</p>
    <p><hi rend="italic">Repetitio</hi>: Preces votaque
    etc.</p>
    <p>Fac mecum, Deus, in bonum</p>
    <p>Signum, ut erubeant mei</p>
    <p>(490) Osores videantque quod</p>
    <p>Me soleris et adiuves.</p>
    <p><hi rend="italic">Repetitio</hi>: Preces votaque
    etc.</p>
  </div>
  <div type="level2" xml:id="actus-ii.-scaena-i.">
    <head>ACTUS II. SCAENA I.</head>
    <p>Tetrametri.</p>
    <p>CYNOPA, THRASO, DAETRUS.</p>
    <p>Res admodum morosa mulier in aedibus, cui nihil</p>
    <p>Fieri potest quin improbet, perpetuo amara et aspera,</p>
    <p>Quae vix sinit pane atro et atro caseo ientarier.</p>
    <p>(495) Ero meo malim domi inservire centies, quam huic
    semel.</p>
    <p>THRA. Si impenderemus plus decuplo quam voramus, mitius</p>
    <p>Uterque nos tractaret, immo aequaret ipsis liberis.</p>
    <p>Fortasse fert subinde era aegre, quod agimus manu aut pede,
    at,</p>
    <p>Quod dentibus sic agimus et quod faucibus, id aegerrime.</p>
    <p>(500) CYN. Mirum quod in minutulis tam sint avari ac
    sordidi,</p>
    <p>Qui in sumptuoso epulo parando, civibus multo sient</p>
    <p>Profusiores ceteris. THRA. Natura propria divitum est,</p>
    <p>Servare minima sordide et maxima nimis profundere.</p>
    <p>Sed quicquid egerint eri (nisi durius plecti velint)</p>
    <p>(505) Et sustinere et abstinere (ut inquiunt) servos
    decet.</p>
    <p>Nos itaque erus quod iusserat tibi, satagamus exsequi.</p>
    <p>Mensam instruamus, lectulos sternamus atque pocula</p>
    <p>Pure eluamus, frondibus dein atrium exornemus, et</p>
    <p>Chorum ex ephebis et puellis ordinemus consonum,</p>
    <p>(510) Ne sit quod oculos introgressi offendat aut bilem
    excitet.</p>
    <p>CYN. Recte mones. Iam tandem adest coquus gravis cupediis.</p>
    <p>Iurgabitur, scio, et arguet nos otii. DAE. Quid hic foris</p>
    <p>Nugamini? Nihil est in aedibus quod exigatis? THRA. Est.</p>
    <p>Sed te morati te sequemur praevium. Sequamur hunc.</p>
    <p>(515) CYN. Vides canistrum quot sequantur ultro parasiton
    greges.</p>
    <p>THRA. Quos tu mihi parasiticos narras greges? An sordidos</p>
    <p>Illos canes, caecos, scabros claudosque qui sagacius</p>
    <p>Obsonium assequi solent quam damulas molossici?</p>
    <p>CYN. Illos volebam sordidos. Eamus intro et hunc gregem</p>
    <p>(520) Foribus seratis arceamus aedibus. THRA. Praei,
    sequor.</p>
  </div>
  <div type="level2" xml:id="actus-ii.-scaena-ii.">
    <head>ACTUS II. SCAENA II.</head>
    <p>Tetrametri.</p>
    <p>BRONCHUS, TYPHLUS.</p>
    <p>Avibus malis canistron id sumus secuti, ut auguror.</p>
    <p>Avibus malis huc venimus, velut ex foribus his colligo.</p>
    <p>TY. Ut ominaris semper infelicia. Ecquid, Bronche, in his</p>
    <p>Foribus mali aut inauspicatum cernitur? BRO. Quod aedibus</p>
    <p>(525) His erimus exclusissimi. TY. Qui, Bronche, qui? BRO.
    Servi improbi</p>
    <p>His clathra portis obdidere ferrea, ut longissime</p>
    <p>Nos arceant ab atrio adeoque a canistri edulio.</p>
    <p>TY. Fortasse in his non habitat aedibus Dativus (ut solet</p>
    <p>Dici) sed Ablativus epulo quispiam. BRO. Certissimum.</p>
    <p>(530) Nam quamquam is est argenti et auri copia
    ditissimus,</p>
    <p>Bysso suavi splendidaque purpura vestitur et</p>
    <p>Quotidie opipare et delicate epulatur, attamen nihil</p>
    <p>Impartit indigentibus, quod ipse ab annis data opera,</p>
    <p>Typhle, deprehendi pluribus. TY. Fortasse captas amplius</p>
    <p>(535) Mendiculo quam convenit. Pol divites sestertios</p>
    <p>Non largiuntur integros, sicut neque chlamydas integras,</p>
    <p>Artocreas nec integras. Pane arido ac tenui stipe</p>
    <p>Nostra omnium mendicitas contenta sit. BRO. Contenta sit,</p>
    <p>Sed nec parum nec grande cuivis porrigit, quamvis siet</p>
    <p>(540) Aut nudior Laeberide, aut pauperior Iro seu Codro.</p>
    <p>TY. Saltem lubens nobis dabit frusta sibi decidentia.</p>
    <p>BRO. Licet manus pedesque cum polypo prae inedia devores,</p>
    <p>Ne miculam panis quidem pietate motus porriget,</p>
    <p>Ut eum suae pingues ofellae electilesque strangulent,</p>
    <p>(545) Ventremve crassum lauta fercula dissecent. TY. Meliora
    nos</p>
    <p>Decet ominari ditibus, partem quibus debemus heu</p>
    <p>Nostrae salutis maximam, quotquot sumus caeci, scabri,</p>
    <p>Claudive et id genus homines miserrimi. Quid igitur huc</p>
    <p>Divertimus, si ab hoc nihil nobis futurum commodi?</p>
    <p>(550) Si eleemosyna speranda nulla Daemonis sub aedibus,</p>
    <p>Praestaret aliam (ut inquiunt) quercum excutere, quam in hoc
    loco</p>
    <p>Captare ventos retibus, poscereve aquas e pumice.</p>
    <p>BRO. Audi. Vir hic pietate motus nil duit, verumtamen</p>
    <p>Superare quod canibus solet, nobis subinde obtruditur.</p>
    <p>(555) Paulum moremur ad ostium hoc iam proximi, ne forte
    quis</p>
    <p>Nos antevertat et occupet locum aptiorem quaestui.</p>
    <p>Nam video quosdam incognitos huc advolantes eminus</p>
    <p>Et ulcerosum Lazarum. TY. Nil obfuturus Lazarus.</p>
  </div>
  <div type="level2" xml:id="actus-ii.-scaena-iii.">
    <head>ACTUS II. SCAENA III.</head>
    <p>Trimetri.</p>
    <p>MOLOBRUS cum PUERO, LAZARUS.</p>
    <p>Quo reptat hic homo sordidus? PU. Nescio equidem,</p>
    <p>(560) Nisi ad huius aedes divitis, nam ad ostium</p>
    <p>Hoc proximum plures manere conspicor.</p>
    <p>MO. Recte. Hic erit fortasse visceratio,</p>
    <p>Panumue distributio. PU. Ipsum suspicor,</p>
    <p>Iterque nostrum commode huc defleximus.</p>
    <p>(565) MO. Quo tu, ulcerose, reptitas? LAZ. Aedes ad has</p>
    <p>Viri propinqui divitis. MO. Quid dives hic</p>
    <p>Impartietur indigentibus? Stipes</p>
    <p>Carnesve, an ex pietate panes candidos?</p>
    <p>LAZ. Nescio, mi amice, quid modo hic sperabimus.</p>
    <p>(570) Non ampliter solet hic sua impartirier.</p>
    <p>Utinam mihi liceat viri mensae opiparae</p>
    <p>Impune legere decidentes miculas,</p>
    <p>Et pellere extremam famis molestiam</p>
    <p>In maxima hac rerum omnium penuria:</p>
    <p>(575) Mecum profecto bene actitatum plauderem.</p>
    <p>MO. Linquamus hunc; quo avertat hinc nostros gradus,</p>
    <p>Amplius et ipse accipiat, haec commentus est.</p>
    <p>LAZ. Non comminiscor quicquam in hoc negotio.</p>
    <p>Properate et experimini. Vobis velim</p>
    <p>(580) Plus obvenire quam mihi speraverim.</p>
    <p>MO. Hic hypocrita est; prorepat in malam crucem.</p>
    <p>PU. Vah purulente, tu dolo nos falleres?</p>
    <p>LAZ. Domine Deus, quousque tandem in hac miser</p>
    <p>Convalle lacrimarum, in hoc ergastulo</p>
    <p>(585) Carnis putridae, hominum manebo opprobrium,</p>
    <p>Plebis manebo abiectio? Quando veniam et</p>
    <p>Parebo coram te, hoc solutus corpore?</p>
    <p>Fiat tamen non mea voluntas, sed tua.</p>
    <p>Procumbam in hac umbra et morabor gratiam.</p>
  </div>
  <div type="level2" xml:id="actus-ii.-scaena-iv.">
    <head>ACTUS II. SCAENA IV.</head>
    <p>MOLOBRUS cum PUERO, BRONCHUS, TYPHLUS.</p>
    <p>(590) Salvete, fratres atque amici. BRO. Tu quoque</p>
    <p>Salve, peregrine. Unde te venisse in hanc</p>
    <p>Nostram Palestinam putabimus? Tuo</p>
    <p>Siquidem videmus aliam inesse vultui</p>
    <p>Formam et colorem aliumque cultum vestibus.</p>
    <p>(595) MO. Laconicos vobis Lacon statum meum et</p>
    <p>Quaestum explicabo. Rebus infortunio</p>
    <p>Luxuve decoctis, peragrata Hellade,</p>
    <p>Deveni in Asiam, et post Phrygas, Arabas, Syros,</p>
    <p>In his locis me cernitis, tantummodo</p>
    <p>(600) Fretum lyra, ioco atque mendicabulo.</p>
    <p>Habetis itaque me parem vobis brevi</p>
    <p>Fortunula. Si vultis aedes divitum</p>
    <p>Mihi indicare praevii, ego bomolochia,</p>
    <p>Cantu et lyra, ventri gulaeque consulam.</p>
    <p>(605) Nec deerit aes marsupiis, nec edulium</p>
    <p>Sitarchiis. BRO. Quid, Typhle, respondebimus?</p>
    <p>TY. Rem offerret hic pulcherrimam, si tam foret</p>
    <p>Proba atque honesta quam videtur utilis.</p>
    <p>Nos commodum nil ducimus, nisi quod simul</p>
    <p>(610) Probum atque honestum iudices. BRO. Quid igitur
    est,</p>
    <p>Quod plurimum dici solet, doctis quoque,</p>
    <p>Honestum id esse quod admodum sit utile?</p>
    <p>Ego satis honestum iudico id quod commodat.</p>
    <p>TY. O Bronche, Bronche, non sapis quae sunt Dei.</p>
    <p>(615) Haec te pater caelestis haud docet, at caro</p>
    <p>Tibi suggerit. Nam quamlibet docti sient</p>
    <p>Qui haec praedicant, caecutiunt; immo magis</p>
    <p>Tota via errant plurimum. BRO. Errant? TY. Ceterum</p>
    <p>Tu quisquis es, nostro gregi addi non vales,</p>
    <p>(620) Qui sanus et robustus es, quod colligo ex</p>
    <p>Logis tuis. Nugis omissis improbis,</p>
    <p>Manus honestis applica laboribus,</p>
    <p>Ne divites quod destinant pauperibus, id</p>
    <p>Tu devores, et evomas novissime,</p>
    <p>(625) Coram superno iudice. MO. En didascalum,</p>
    <p>Qui plus satis iam victitavit lolio. An est</p>
    <p>Quicquam prius praestantiusve commodo?</p>
    <p>Dum extis pluit, non recipienda lancibus?</p>
    <p>Tiresia abi tu caecior. Iam tibi loquor,</p>
    <p>(630) Dux claudicans, mecumne vis paciscier?</p>
    <p>BRO. Videre tu nostrae quidem inopiae probe</p>
    <p>Consulere, sed religio ab hoc discedere est,</p>
    <p>Cui dedidi me iam diebus plusculis.</p>
    <p>Ex ordine adsta, si velis. Non te sequar,</p>
    <p>(635) Nec duxero, contentus hac mea inedia,</p>
    <p>Mage quam tuis extis suavioribus.</p>
    <p>TY. Sic, Bronche, sic virum beatum praedicat</p>
    <p>Psaltes eum, cui Deus spes eius est,</p>
    <p>Nec vanitates respicit, falsas quoque</p>
    <p>(640) Vesanias. BRO. Solatur haec me cantio,</p>
    <p>Mi Typhle, nec dum vixeris te deseram.</p>
    <p>MO. Caecutiens dux caeco adest. Iam faxo ut hic</p>
    <p>Pro his aedibus suscipiar ipse in atrium.</p>
    <p>Vos velut inertes longius abigamini.</p>
    <p>(645) Accine, puer, cum tripudio fidibus meis.</p>
    <p>Caveque ab iis quos Iuppiter signaverit.</p>
    <p>PU. Quibus putas? MO. Claudis, scabris caecisque et id</p>
    <p>Genus aliis hominibus usque subdolis.</p>
    <p>Iam accine lyrae saltaque iustis gestibus.</p>
    <p>(650) Cedamus huc. PU. Sequor. Valete, sordidi.</p>
    <p><hi rend="bold">CHORUS.</hi></p>
    <p>Per Molobrum, puerum et mendicos.</p>
    <p>Ex capite 2 Ecclesiastae.</p>
    <p>Struxi magnificas domos,</p>
    <p>Plantavi quoque vineas,</p>
    <p>Amoenis et in hortulis</p>
    <p>Diverso genere arbores</p>
    <p>(655) Sevi fructiferas mihi, et</p>
    <p>Piscinas sata quae irrigent</p>
    <p>Produxi scaturigine.</p>
    <p><hi rend="italic">Repetitio</hi>:</p>
    <p>MEN. Inter stulta et inania</p>
    <p>Haec sunt maxima vanitas.</p>
    <p>(660) Quaesivi mihi servulos</p>
    <p>Ancillasque domesticas,</p>
    <p>Armenta atque ovium greges,</p>
    <p>Prae cunctis quoque regibus</p>
    <p>Qui sunt quique futuri erunt.</p>
    <p>(665) Cum auro opes mihi plurimas</p>
    <p>Rasi ex urbibus atque agris.</p>
    <p><hi rend="italic">Repetitio</hi>: Inter stulta
    etc.</p>
    <p>Cantantes pueros mihi</p>
    <p>Concivi atque puellulas,</p>
    <p>Omnes delicias quoque</p>
    <p>(670) Nati quas hominum expetunt,</p>
    <p>Pro vino aurea pocula</p>
    <p>Fundendo, et Ganimedeas</p>
    <p>Qui Bacchum mihi misceant.</p>
    <p><hi rend="italic">Repetitio</hi>: Inter stulta
    etc.</p>
    <p>Quam nactus sapientiam</p>
    <p>(675) Mecum perstat in omnibus.</p>
    <p>Non negavi oculis meis,</p>
    <p>Permisi quoque cor meum</p>
    <p>Partis usque fruiscier.</p>
    <p>Hanc partem ratus optimam</p>
    <p>(680) Voluptate fruiscier.</p>
    <p><hi rend="italic">Repetitio</hi>: Inter stulta
    etc.</p>
  </div>
  <div type="level2" xml:id="actus-iii.-scaena-i.">
    <head>ACTUS III. SCAENA I.</head>
    <p>Trimetri, ut reliqui omnes.</p>
    <p>TRYPHERA, BRONCHUS, TYPHLUS, MOLOBRUS, ANCILLA, LAZARUS.</p>
    <p>Quis fetor hic prae foribus? Amolimini hinc,</p>
    <p>Faex hominum, ab aedibus meis longissime,</p>
    <p>Qui aëra situ, paedore, pure et sordibus</p>
    <p>Corrumpitis. Volo liberas aedes meas</p>
    <p>(685) A putido hoc hominum genere servarier.</p>
    <p>BRO. O domina, te mei misereat obsecro,</p>
    <p>Qui ferme ab incunabulis claudus, nihil</p>
    <p>Laboris efficere queo. TRY. Non audio. BRO. Heu.</p>
    <p>TY. O domina, te mei misereat obsecro,</p>
    <p>(690) Qui matris ab utero usque in hunc tristem diem</p>
    <p>Solis iubar videre non potui miser.</p>
    <p>Miser vir is qui caecus est, domina mea,</p>
    <p>Miserrimusque prae omnibus mortalibus.</p>
    <p>Quare parum, age, mihi impartias. TRY. Non audio TY. Heu.</p>
    <p>(695) BRO. Eia domina. TRY. Non audio. Amolimini hinc,</p>
    <p>Nisi si velitis fustibus propellier.</p>
    <p>Heus, Thraso, ades! Cynopa, ades: procul aedibus</p>
    <p>Hi sordidi in malam crucem nolint velint</p>
    <p>Abigendi erunt. Neque te quidem novissimum</p>
    <p>(700) Qui poplite flexo supplicas, admisero. LAZ. Heu.</p>
    <p>TRY. Omnem semel statui hunc gregem disperdere.</p>
    <p>Facient sibi tributariam domum meam</p>
    <p>Vilissimi? Amodo nemini vel miculam</p>
    <p>Impartiar, nisi forte quae canibus meis</p>
    <p>(705) Residua sint. LAZ. Haec sit utinam mea portio.</p>
    <p>TRY. Quis tu, peregrine? Aut tibi quae patria? Aut</p>
    <p>Ad sacculum quod adegit infortunium?</p>
    <p>MO. Molobrum vides Laconicum. Rei meae</p>
    <p>Me familiaris adegit huc profusio;</p>
    <p>(710) Cantus, iocus chelysque ventri consulit.</p>
    <p>Si mea opera placet utier, iube ingredi.</p>
    <p>Videbimur tibi plura multo in aedibus</p>
    <p>Praestare quam promittere. Hic quae audita forte</p>
    <p>Aut visa sunt, stupido huic gregi ac bardo acta sunt.</p>
    <p>(715) TRY. Te pro mea sententia iam nacta sum,</p>
    <p>Ut hoc die modos agas, chorum instruas,</p>
    <p>Viroque ducas obvium, qui pluribus</p>
    <p>Iunctis sibi procedet ad convivium.</p>
    <p>MO. Quod iusseris lepide exsequar. TRY. Sta paululum.</p>
    <p>(720) Ingredere, Abra, et Thrasum et Cynopen evoca,</p>
    <p>Qui me vocantem exiliter non audiunt.</p>
    <p>ANC. Ibo, era, et eos vocabo. Vin’ reditura sim,</p>
    <p>An aliud expedire in aedibus iubes?</p>
    <p>TRY. Ne regrediare, sed stude quo singula ad</p>
    <p>(725) Convivium quae pertinent parata sint.</p>
    <p>ANC. Parata erunt. TRY. Dices quoque familiae meae,</p>
    <p>Vernaculis et liberis, ut se parent</p>
    <p>Odae et choro, quod mox erus venturus est.</p>
    <p>Nec pro tibicine amodo sint anxii,</p>
    <p>(730) Quod ultro sese hic obtulit, qui agat modos.</p>
    <p>ANC. Sic dixero, faxoque cuncta nitida sint.</p>
    <p>TRY. Abi. Hunc gregem tenebriconum non queam</p>
    <p>Propellere? ————</p>
  </div>
  <div type="level2" xml:id="actus-iii.-scaena-ii.">
    <head>ACTUS III. SCAENA II.</head>
    <p>CYNOPA, TRYPHERA, THRASO.</p>
    <p>———— Adsumus, era. Nos vocaveras?</p>
    <p>TRY. Vocaveram. Quid me foris moramini?</p>
    <p>(735) CYN. Canibus cibandis occupati neutiquam</p>
    <p>Te audivimus; dic quid velis nos exsequi.</p>
    <p>TRY. Tu, Thraso, duc hos intro, et ocius optimo</p>
    <p>Cibo atque Iaccho exhilara. THRA. Agam fideliter.</p>
    <p>TRY. Fustem deinde querneum cum aptaveris,</p>
    <p>(740) Reverte, ut hos vilissimos et improbos</p>
    <p>Homines propellas aedibus. THRA. Factum puta.</p>
    <p>TRY. Quid est tibi in panario? CYN. Nil praeter has</p>
    <p>Canum reliquias pauculas, quas canibus his</p>
    <p>Bipedibus animi gratia obiicere statui,</p>
    <p>(745) Quo tu quoque videas foris lepidissimam</p>
    <p>Captantium rem ludicram. TRY. Placet, obice,</p>
    <p>Abeant ut in rem pessimam. CYN. Heus vos prendite!</p>
    <p>TRY. Hahahe, canum in morem alter alteri bolum</p>
    <p>Praeripere fraude gestiunt. Pol, claudus hic</p>
    <p>(750) Non claudicat, caeco suo optima subtrahit.</p>
    <p>Solus scabrosus nil capit, propter suam</p>
    <p>Ignaviam aut inertiam. CYN. Heus abite nunc,</p>
    <p>Si non velitis fustibus lumbifragium</p>
    <p>Mox perpeti. TRY. Nisi cesserint, mox Thraso eos</p>
    <p>(755) Aspellet hinc verberibus. Heus tu, nuntia</p>
    <p>Ero apparata singula. CYN. Hem, facesso, era.</p>
    <p>TRY. Ibo intro, ut huc Thrasus morator exeat.</p>
  </div>
  <div type="level2" xml:id="actus-iii.-scaena-iii.">
    <head>ACTUS III. SCAENA III.</head>
    <p>LAZARUS, BRONCHUS, THRASO, TYPHLUS.</p>
    <p>O Bronche, Bronche, ut impie ac dolose agis,</p>
    <p>Qui non modo bolum mihi palam eripis,</p>
    <p>(760) Sed clanculo imponis viro de te hactenus</p>
    <p>Bene merito. Sed videat aequus arbiter.</p>
    <p>BRO. Tace, iace, et putresce sordibus tuis,</p>
    <p>Scaber: quid omnium quae habebas surpui?</p>
    <p>THRA. Adhucne statis, adhucne restitatis hic,</p>
    <p>(765) Genus hominum improbissimum et vilissimum? BRO.
    Hui!</p>
    <p>THRA. Iam (nisi manus mihi stupescant) fustibus</p>
    <p>Ita vos &lt;meis&gt; emolliam, ut tum brachiis</p>
    <p>Tum cruribus pax comminutis, haud secus</p>
    <p>Ac polypus exosses solo incubetis. BRO. Hau!</p>
    <p>(770) THRA. Quin cedis hinc, qui (ut audio) imponis
    aliis</p>
    <p>Technis tuis? BRO. Qui cesserim, qui claudico</p>
    <p>Miserrimus? THRA. Iam claudica. BRO. Heu! THRA. Iam claudica.
    BRO. Heu!</p>
    <p>THRA. Iam claudica. BRO. Heu me miserum, ut hic mihi panis
    est</p>
    <p>Acerbus et durissimus! THRA. Quid tu quoque</p>
    <p>(775) Moraris hic, palpator improbissime?</p>
    <p>TY. Quo abibo, qui solis iubar non intuor</p>
    <p>Hoc absque duce? THRA. Duce hoc abi. TY. Heu! THRA. Duce hoc abi.
    TY. Heu!</p>
    <p>THRA. Duce hoc abi. TY. Heu miserrimum, qui nihil ab his</p>
    <p>Refero aedibus nisi verberum amplas copias.</p>
    <p>(780) Mi Bronche, iam virtute qua vales praei.</p>
    <p>Te ego pone caespitans sequar. Nobis Deus</p>
    <p>Reponat hanc calumniam in sinu Abrahae.</p>
    <p>In Lazarum nunc ulcerosum saevius</p>
    <p>Multo (quod ereptare neutiquam valet)</p>
    <p>(785) Grassabitur, qui ut optimusque et mitis est,</p>
    <p>Tergum est daturus caestibus. Spectemus haec</p>
    <p>Quamquam dolenda hinc eminus. THRA. Quid tu omnium</p>
    <p>Quos fert humus spurcissime, necis pabulum et</p>
    <p>Orci cibus, non hinc abis? Non hinc abis?</p>
    <p>(790) Non hinc abis? LAZ. Heu me! THRA. Vel ad corvos, vel
    in</p>
    <p>Barathrum, vel in malam crucem? LAZ. O domine Deus,</p>
    <p>Vide obsecro hunc meum laborem, et hanc meam</p>
    <p>Abiectionem, et omnium mihi propitius</p>
    <p>Remitte noxam criminum, quia solus es</p>
    <p>(795) Qui tum laborem tum dolorem respicis.</p>
    <p>THRA. Quid murmuras? Quin suspicis? LAZ. Sine me obsecro</p>
    <p>Nostrae morae tibi, amice, causam dicere.</p>
    <p>THRA. Quam? Dic brevibus, neque enim tibi (quamquam improbo)</p>
    <p>Invideo tantum temporis. LAZ. Videsne me</p>
    <p>(800) Miserrimum? THRA. Video equidem, quem fustibus</p>
    <p>Miseris modis modo contudi. LAZ. Videsne me</p>
    <p>Adeo ulceroso corpore, ut pedes meos</p>
    <p>Non nisi dolore maximo reptandoque hinc</p>
    <p>Promoveam? Ad haec iam tertius agitur dies,</p>
    <p>(805) Quod dempta aqua, ob tantam omnium rerum inopiam,</p>
    <p>Neque calidum neque frigidum (velut inquiunt),</p>
    <p>Nec aridum nec humidum in os meum intuli.</p>
    <p>Nam quod Cynopa impartiit modo largiter,</p>
    <p>Non mihi sed aliis commodat. Sine ergo me</p>
    <p>(810) Pro eri iacere foribus, ut vel miculis</p>
    <p>Quae mensae erili decidunt merear miser</p>
    <p>Utcumque refocillarier. Nam si mihi</p>
    <p>Defuerit hoc die edulium, non vixero</p>
    <p>Usque in crastinum. THRA. Vivas licet vel oppetas,</p>
    <p>(815) Nil proficis. Non te sinam pro foribus his</p>
    <p>Decumbere. LAZ. Heu! THRA. Te surrige (hac erus domum</p>
    <p>Se conferet), ne pestilens fetor tuus</p>
    <p>Naribus eri mei oboleat. Surge ocius!</p>
    <p>Quo genio in hoc (malum) cadaver incidi?</p>
    <p>(820) Sequere me, et huc te promove quo te traham.</p>
    <p>LAZ. Sequor libens. THRA. Iaceto ab hac parte aedium</p>
    <p>Per gratiam, nil impetraturus tamen,</p>
    <p>Ut autumo. Hei, cadavere hic putidior est!</p>
    <p>Recipere me domum necesse est, quod gradu</p>
    <p>(825) Celeri Cynopa regrediens certo indicat</p>
    <p>Instare tempus prandii. Quo smegmate,</p>
    <p>Sapone quo manus meas hoc pure et his</p>
    <p>Putoribus piabo, prorsus nescio.</p>
  </div>
  <div type="level2" xml:id="actus-iii.-scaena-iv.">
    <head>ACTUS III. SCAENA IV.</head>
    <p>HYMNUS Lazari cum mendicis.</p>
    <p>Ex Psalmo 13, Usque quo domine oblivisceris etc.</p>
    <p>Iambico dimetro tetrastropho.</p>
    <p>Eiusdem toni cum praecedente: Aurem quaeso, etc.</p>
    <p>Quousque eris mei immemor</p>
    <p>(830) Miserrimi, domine Deus?</p>
    <p>Quousque vultum amabilem</p>
    <p>A me reflectes, obsecro?</p>
    <p><hi rend="italic">Repetitio</hi>:</p>
    <p>MEN. In Abrahae sinu etc. <hi rend="italic">ut
    infra.</hi></p>
    <p>Quousque curis cor meum</p>
    <p>Vanissimis afflixero,</p>
    <p>(835) Quae animam meam maeroribus</p>
    <p>Noctu diuque macerant?</p>
    <p><hi rend="italic">Repetitio</hi>: In Abrahae sinu
    etc. <hi rend="italic">ut infra</hi>.</p>
    <p>Quousque cristas erigens</p>
    <p>Hostis meus me deprimet?</p>
    <p>Domine Deus, me respice, ut</p>
    <p>(840) Exaudias preces meas.</p>
    <p><hi rend="italic">Repetitio</hi>: In Abrahae sinu
    etc. <hi rend="italic">ut infra</hi>.</p>
    <p>Oculos meos illumina,</p>
    <p>In morte ne umquam obdormiam,</p>
    <p>Ne quando praevaluisse se</p>
    <p>Contra me iniquus iactitet.</p>
    <p><hi rend="italic">Repetitio</hi>: In Abrahae sinu
    etc. <hi rend="italic">ut infra</hi>.</p>
    <p>(845) Si movear, exultaverint</p>
    <p>Qui me premunt hostes mei.</p>
    <p>Speravi at ego super tua</p>
    <p>Nitarque misericordia.</p>
    <p><hi rend="italic">Repetitio</hi>: In Abrahae sinu
    etc. <hi rend="italic">ut infra</hi>.</p>
    <p>Laetabitur quoque cor meum in</p>
    <p>(850) Tuo salutari. Canam</p>
    <p>Qui bona mihi tribuit Deo, et</p>
    <p>Altissimo eius nomini.</p>
    <p><hi rend="italic">Repetitio Typhli et Bronchi a longe
    stantium ad singulos versus</hi>:</p>
    <p>In Abrahae sinu quies</p>
    <p>Solabitur nos, Lazare.</p>
    <p>(855) BRO. Crepunt fores, cedamus hac in viculum. TY.
    Hem.</p>
  </div>
  <div type="level2" xml:id="actus-iii.-scaena-v.">
    <head>ACTUS III. SCAENA V.</head>
    <p>CYNOPA solus.</p>
    <p>Iam strata mensa, cibus paratus, et chorus</p>
    <p>Instructus est; solos qui edant requirimus.</p>
    <p>Sed commodum, se promovent ex aedibus</p>
    <p>Erus cum amico Daemone, atque e viculo</p>
    <p>(860) Fratres sequuntur quattuor. Miror equidem</p>
    <p>Abesse quintum, eumque natu maximum.</p>
    <p>At propter illum infecta res non manserit.</p>
    <p>Iam tempus est chorum foras vocarier;</p>
    <p>Ne, posteaquam se viri sociaverint,</p>
    <p>(865) Nos imparatos occupent. Prodite nunc,</p>
    <p>Quotquot chorum acturi eritis. Heus, procedite!</p>
    <p>Convivae erusque proximi: haud moremini.</p>
    <p>Bene est, era exit et chorum ipsa eduxerit.</p>
    <p>Functumque munere ipsa eum introduxerit.</p>
    <p>(870) Venia tua sit factum, era: quod agam intus est.</p>
    <p><hi rend="bold">CHORUS.</hi></p>
    <p>Puerorum et puellarum,</p>
    <p>Carmine Glyconico.</p>
    <p>Sapientiae 2.</p>
    <p>Nil tandem caro nostra erit</p>
    <p>Quam extinctus, socii, cinis.</p>
    <p>Instar mollis et aëris</p>
    <p>Solvetur quoque spiritus.</p>
    <p>(875) Ut vestigia nubium,</p>
    <p>Haec sic vita recesserit.</p>
    <p>Atque instar nebulae effluet,</p>
    <p>Quae Phoebi radiis liquet.</p>
    <p>Ut umbrae quoque transitus,</p>
    <p>(880) Vitae tempus inanis est.</p>
    <p>Nec quisquam fuerit memor</p>
    <p>Nostri nominis amplius.</p>
    <p>Ergo his, dum iuvenes sumus,</p>
    <p>Fruamur, socii, bonis,</p>
    <p>(885) Ultro dum simul affluunt</p>
    <p>Cypris, Bacchus et unguina.</p>
    <p>Aetas dum cita florida est,</p>
    <p>Vernent tempora floribus,</p>
    <p>Antequam violae, rosae et</p>
    <p>(890) Blanda lilia marceant.</p>
    <p>Expers laetitiae et ioci</p>
    <p>Nostrum nemo sit omnium,</p>
    <p>Sors quod una sit omnibus</p>
    <p>Haec mortalibus optima.</p>
  </div>
  <div type="level2" xml:id="actus-iv.-scaena-i.">
    <head>ACTUS IV. SCAENA I.</head>
    <p>Iambici trimetri.</p>
    <p>LAEMARGUS, DAEMONES, TRYPHERA,</p>
    <p>APHRON et FRATRES, LAZARUS.</p>
    <p>(895) Rosam meam vides morantem, Daemones?</p>
    <p>DAEM. Video lepidam, nec nostra in urbe secundam habet.</p>
    <p>LAE. Eamus intro, ut sacrificemus Genio in his</p>
    <p>Ei sacratis aedibus. DAEM. Promptissimi</p>
    <p>Ministri erunt. LAZ. O viri opulenti et divites,</p>
    <p>(900) Mei miselli memineritis, cum bene</p>
    <p>Vobis fuerit ut gaudeam vel micula.</p>
    <p>TRY. Salve, marite, salve, amice Daemones,</p>
    <p>Salvete, fratres, plurimum. Laetissimus</p>
    <p>Vester mihi mediusfidius adventus est.</p>
    <p>(905) FRA. Tibi magnam habemus gratiam. TRY. Ubi Merimnus
    est?</p>
    <p>APHR. In agris satis vel pascuis. TRY. Quid ibi modo?</p>
    <p>APHR. Mihi sollicitus argentum et aurum colligit.</p>
    <p>TRY. Qui tibi? APHR. Quod omnia cum sibi corraserint,</p>
    <p>Hereditaria mihi tandem cesserint.</p>
    <p>(910) Nec liberos enim ille habet, nec ceteri.</p>
    <p>TRY. Si tu superstes vixeris. APHR. Ego vixero, at</p>
    <p>Morientur hi, partis frui quod negligant.</p>
    <p>TRY. Ingredere, ne primi absque te consederint.</p>
    <p>APHR. Recte mones. LAZ. Oro, domina, mei memineris.</p>
    <p>(915) TRY. Sequar obvium; absenti Cynopam emisero.</p>
  </div>
  <div type="level2" xml:id="actus-iv.-scaena-ii.">
    <head>ACTUS IV. SCAENA II.</head>
    <p>LAZARUS, CYNOPA.</p>
    <p>Mi Deus, ut obsurdent mihi aures omnium:</p>
    <p>Me negligunt quasi non tuum sim plasma, non</p>
    <p>Servus tuus, non filius tibi unicus,</p>
    <p>Sed velut abortivum, quod a matris utero</p>
    <p>(920) Informe reicitur foras. Anima mea,</p>
    <p>Cur tristis es turbasque spiritum meum?</p>
    <p>Spera in Deo, quia confitebor illi adhuc,</p>
    <p>Soterion vultus mei et Deus meus.</p>
    <p>CYN. Quis eiulat pro hoc ostio? Tun’, putide?</p>
    <p>(925) Abiveris consultius, ne quid mali</p>
    <p>Tibi gravioris ingruat. LAZ. Frater, sine ut</p>
    <p>Ex mensa eri vel bucceam carpere queam.</p>
    <p>CYN. Nil obtinebis (inquio). Sile, aut abi. LAZ. Heu!</p>
    <p>CYN. Sedere quique ut prandeant modo sympotae,</p>
    <p>(930) Vorantque primum ferculum. Solus deest</p>
    <p>Merimnus; ut eum dii morantem fame necent.</p>
    <p>Sed eccum adest. Eo, ut ipsum adesse nuntiem,</p>
    <p>Et ut secundas administrem mox dapes.</p>
    <p>LAZ. Heu, quisquis es, miserere Lazari, fame</p>
    <p>(935) Qui deficit. ————</p>
  </div>
  <div type="level2" xml:id="actus-iv.-scaena-iii.">
    <head>ACTUS IV. SCAENA III.</head>
    <p>MERIMNUS, LAEMARGUS, DAEMONES, FRATRES.</p>
    <p>———— Quid hoc cadaver ad ostium?</p>
    <p>Salvete, fratres combibones strenui.</p>
    <p>LAE. Ades, sede. Quid usque adhuc moratus es?</p>
    <p>Pro more nunc mensae meae locum tenes</p>
    <p>Novissimum. MER. Novissimum? Primum mihi</p>
    <p>(940) Videor locum ad patinam occupasse dapsilem. At</p>
    <p>Volo, ne quis interturbet hanc cum his hostibus</p>
    <p>Meam palaestram sciscitationibus.</p>
    <p>LAE. Haha he, id quidem frater vetas scitissime!</p>
    <p>Nos nostra promoveamus ampla pocula,</p>
    <p>(945) Donec Merimnus carnium unum aut alterum</p>
    <p>Talentum edax glutiverit. MER. Ridete vos,</p>
    <p>Potate vos, ego consulam stomacho meo.</p>
    <p>LAE. Sic censeo, frater. Sed interim, puer,</p>
    <p>Cum abstuleris haec, aliud repone ferculum.</p>
    <p>(950) Tibi, Daemones, hunc cantharum amplum praebibam.</p>
    <p>DAEM. Hunc non recuso, nec secundum aut tertium.</p>
    <p>Verum absque cantu commode non hausero.</p>
    <p>LAE. Cantate, ut et ego commodius exhauriam.</p>
    <p>Quid cantici? DAEM. Vulgare. LAE. Puer, infunde. Quod?</p>
    <p>(955) DAEM. Circumferatur cantharus. LAE. Novi probe.</p>
    <p>CANTIO compotantium.</p>
    <p>Iambico dimetro.</p>
    <p>LAE. Circumferatur cantharus,</p>
    <p>Cantharus, cantharus,</p>
    <p>Cantharus, cantharus.</p>
    <p>Exhauriendus singulis.</p>
    <p>(960) FRA. Admotus ori cantharus, canth. etc.</p>
    <p>Exhauriendus funditus.</p>
    <p>LAE. Exhaustus hic est cantharus, canth. etc.</p>
    <p>Et porrigetur proximo.</p>
    <p>FRA. Circumferatur cantharus, canth. etc. ... Exhaustus. Etc.</p>
    <p><hi rend="italic">Per singulos ut supra
    convivas</hi>.</p>
    <p>LAE. Appositum ut est nobis secundum ferculum,</p>
    <p>(965) Per singulosque exhaustus hic est cantharus,</p>
    <p>A poculis et cantibus iam paululum</p>
    <p>Supersedendum existimo. MER. Nae ego in tuam (ut</p>
    <p>Patinae vacem) pedibus eo sententiam.</p>
    <p>LAE. Hem, quisque quod magis libet prehendito.</p>
    <p>(970) Mensam meam volo cuique liberam.</p>
  </div>
  <div type="level2" xml:id="actus-iv.-scaena-iv.">
    <head>ACTUS IV. SCAENA IV.</head>
    <p>LAZARUS solus.</p>
    <p>O cui Deus tantam amplitudinem dedit</p>
    <p>Rerum omnium, Laemarge locupletissime,</p>
    <p>Qui frugibus, qui pascuis, qui copia</p>
    <p>Argenti et auri maxima mortalibus</p>
    <p>(975) Prae ceteris ditatus es, per viscera</p>
    <p>Pietatis in nos optimi Dei oro te</p>
    <p>Et obsecro, ut parumper huc oculos tuos</p>
    <p>Flectas, meique miserearis Lazari.</p>
    <p>Non aes tuum aut vestes tuas, non quod tuam</p>
    <p>(980) Rem familiarem minuat aut gravet expeto,</p>
    <p>Tantum dari mihi miculas quae decidunt</p>
    <p>Mensae tuae, mi domine, supplex postulo.</p>
    <p>Inedia enim iam quatriduana squallidus</p>
    <p>Tabeo miser. Te moveat age communis haec</p>
    <p>(985) Mortalitas, communis omnium parens,</p>
    <p>Communis omnium Deus. Perpende quod</p>
    <p>Pietate miseris praestita, non hoc modo</p>
    <p>Merebere, ut lauderis a mortalibus,</p>
    <p>Sed et a Deo immortalibus donaberis,</p>
    <p>(990) Tum gratia, tum gloria. Nec aliquod hinc</p>
    <p>Dispendium facies, sed amplo fenore</p>
    <p>Compendium. Nam feneraberis Deo,</p>
    <p>Si pauperi misereberis, commissaque</p>
    <p>Crimina eleemosynis tuis redemeris.</p>
    <p>(995) Eia ergo paulum respice, et vide caput,</p>
    <p>Manus, pedes ceteraque membra corporis</p>
    <p>Ita obesa tabo et purulenta, ut non queam</p>
    <p>Loco moveri quolibet; et amara mors</p>
    <p>Mihi imminet, si abs te nihil recepero.</p>
    <p>(1000) Nam cor meum defectio atque angustia</p>
    <p>Tenet ultima, et fatiscit aeger spiritus.</p>
    <p>Quare age, domine, sine bucceam mihi porrigi.</p>
  </div>
  <div type="level2" xml:id="actus-iv.-scaena-v.">
    <head>ACTUS IV. SCAENA V.</head>
    <p>LAEMARGUS, THRASO, TRYPHERA, FRATRES, CYNOPA.</p>
    <p>Quis gannit hic pro foribus? An non crebriter</p>
    <p>Interminatus utrique sum, ne quemlibet</p>
    <p>(1005) Quovis modo mendiculorum erilibus</p>
    <p>Admitteretis aedibus, si quo minus,</p>
    <p>Vos mox futuros ulmeos? Nulli omnium,</p>
    <p>Neque putrido huic qui se vocavit Lazarum,</p>
    <p>Vel miculam dare panis est sententia.</p>
    <p>(1010) FRA. Proba haec quidem sententia. Hi convivium</p>
    <p>Turbant suis clamoribus, nares quoque</p>
    <p>Nostras malis laedunt suis fetoribus.</p>
    <p>TRY. Et ego prius tibi, Thraso, iussi serio,</p>
    <p>Ut hos abigeres fustibus longissime.</p>
    <p>(1015) THRA. Id sedulo equidem feceram. Nam et Lazarum
    hunc</p>
    <p>Duris cecidi caestibus. Verum tamen</p>
    <p>Cum promovere suos gradus non possiet,</p>
    <p>In alterum minus frequens latus aedium</p>
    <p>Retraxi eum, misertus aegritudinis.</p>
    <p>(1020) LAE. Tun’, furcifer, miseratus hunc foedissimum,</p>
    <p>Imperia erilia negliges? I denuo, atque</p>
    <p>Hunc Lazarum (nisi abeat) ad corvos trahe,</p>
    <p>Nisi cute nova ilico velis vestirier.</p>
    <p>THRA. Eo. LAE. Abi. Cynopa, iurulenta haec fercula</p>
    <p>(1025) Sepone, et assa repone, tracta verubus ex</p>
    <p>Ferventibus, quod hi voluptuarii</p>
    <p>Assa esse quam quae elixa sunt obsonia</p>
    <p>Magis appetunt. Nos nostra agamus poculis.</p>
    <p>FRA. Non absque cantu proprio. LAE. Placet admodum.</p>
    <p>(1030) Ego praecinam, succinite vos alacriter.</p>
    <p>CANTIO compotantium vina.</p>
    <p>Iambico dimetro.</p>
    <p>LAE. Propino cyathum proximo,</p>
    <p>Exhauriendum sedulo.</p>
    <p>Propino cyathum proximo, propino.</p>
    <p>FRA. Apponit ori blandulum</p>
    <p>(1035) Exhauriendum poculum falerni.</p>
    <p>LAE. Videte fundum in poculo,</p>
    <p>Quod ebibi iam sedulo,</p>
    <p>Videte fundum in poculo, videte.</p>
    <p>FRA. Replete vino blandulum</p>
    <p>(1040) Huic porrigendum poculum, propinquo.</p>
    <p>DAEM. Propino cyathum etc.</p>
    <p><hi rend="italic">Per singulos ut supra
    convivas</hi>.</p>
    <p>LAE. Tantum moratus, furcifer? THRA. Modo propero.</p>
    <p>LAE. Claude ostium. Heus adfer, Cynopa, ferculum,</p>
    <p>Ubi iam quievit poculum. CYN. Hem tibi ferculum,</p>
    <p>LAE. Mutato quadras primulum. CYN. Hem tibi quadras.</p>
  </div>
  <div type="level2" xml:id="actus-iv.-scaena-vi.">
    <head>ACTUS IV. SCAENA VI.</head>
    <p>THRASO, LAZARUS.</p>
    <p>(1045) Quid hoc novi? Lingunt canes miseri ulcera?</p>
    <p>Iam non valet erum arguere parsimoniae,</p>
    <p>Cuius canes gratis medentur cruribus.</p>
    <p>Heus tu, ulcerate, respice huc. Quid mussitas?</p>
    <p>Dormisne, stupide Lazare, an vigilas? Cedo.</p>
    <p>(1050) Loquere mihi. Surgas oportet ocius,</p>
    <p>Et ultro abire vel abstrahi in malam crucem.</p>
    <p>Heus, stupide, surge, surge, surge. Ut est miser?</p>
    <p>Proh Iuppiter, morti hic videtur proximus.</p>
    <p>Stupor, paroxysmus, oculi attoniti, quies,</p>
    <p>(1055) Mortis propinquae indicia sunt. Heus Lazare!</p>
    <p>LAZ. Domine Deus, multo mihi melius mori,</p>
    <p>Quam vivere. THRA. Heus, heus Lazare! LAZ. O amice mi,</p>
    <p>Sine me obsecro in tranquillitate mori, cui in</p>
    <p>Tranquillitate vivere haud permittitur.</p>
    <p>(1060) Me sustine obsecro paululum; post hunc diem haud</p>
    <p>Erit molestus Lazarus. THRA. Proh Iuppiter,</p>
    <p>Hic moritur, atque sola inedia moritur. Ut</p>
    <p>Omnes erum Dei superne concrement,</p>
    <p>Qui non sinit vel miculam in rerum omnium</p>
    <p>(1065) Affluentia pauperibus elargirier.</p>
    <p>Ego verna sum, nil possidens, malo tamen</p>
    <p>In servitute degere ac cum divite hoc</p>
    <p>Affluere, sed nil pauperibus impendere.</p>
    <p>Dolor afficit me et horror ingens occupat</p>
    <p>(1070) Mentem meam, praesente veluti numine.</p>
    <p>Ibo intro, ut haec ero meo renuntiem.</p>
  </div>
  <div type="level2" xml:id="actus-iv.-scaena-vii.">
    <head>ACTUS IV. SCAENA VII.</head>
    <p>THRASO, LAEMARGUS, CONVIVAE omnes</p>
    <p>&lt;DAEMONES, FRATRES APHRON, CYBICUS, ETOSIUS,</p>
    <p>GAURICUS, MERIMNUS, TRYPHERA uxor&gt;, ANGELUS.</p>
    <p>Heus heus! LAE. Quid est? THRA. Aperite mox. LAE. Insanus es?</p>
    <p>Quid clamitas? THRA. Huic Lazaro mors imminet.</p>
    <p>Oculi stupentes, rigida frons, labra pallida</p>
    <p>(1075) Mortem propinquam nuntiant. LAE. Sine ergo, ne</p>
    <p>Torqueat aliquis in nos necis calumniam.</p>
    <p>Ingredere. Nos indulgeamus epulo. Ut est,</p>
    <p>Amice Daemones? Ut, uxor, est? Ut est,</p>
    <p>Fratres mei? Moriatur ulcerosus hic,</p>
    <p>(1080) Obstreperus hic, nobis molestus Lazarus.</p>
    <p>Nos nostra agamus. Daemones, tu his clunibus</p>
    <p>Lepusculi clunes tuos pasce. Hosque tu,</p>
    <p>Merimne, quin capunculos deartuas?</p>
    <p>Quin, uxor, haec discerpis altilia? Quid hos,</p>
    <p>(1085) Fratres mei, non dissecatis turdulos,</p>
    <p>Perdiculas, ficedulas, et mergulos?</p>
    <p>Porrigite, ut haec pellamus ultro taedia.</p>
    <p>Cynopa, fac vini adferatur copia. FRA. Hem,</p>
    <p>Pellamus ultro taedia. LAE. Ut mea, amiculi,</p>
    <p>(1090) Res familiaris complacet? (Quo sit quod hic</p>
    <p>Ansam iocandi et fabulandi praebeat)</p>
    <p>Quae cuique pulchra visa sint, haec ordine</p>
    <p>Laudabitis. DAEM. Bellissimo bella uxor est.</p>
    <p>GAU. Domus ampla. CYB. Familia amplior. ETO. At amplissimus</p>
    <p>(1095) Hic apparatus. APHR. Liberi omnibus eminent.</p>
    <p>LAE. Merimne, ager qui sese habet? Nam te foris</p>
    <p>Dudum venisse suspicor. MER. Quam uberrime</p>
    <p>Frumento, olivo, vino et aliis arborum</p>
    <p>Confertus est tibi fructibus. Caulae gregum</p>
    <p>(1100) Pecudumque stabula plena sunt, et pascua</p>
    <p>Laetissima, adeo ut amplius nil postules.</p>
    <p>Nam tanta copia fructuum est ut in horreis</p>
    <p>Tuis vel apothecis recondere nequeas.</p>
    <p>LAE. O fors, quibus te laudibus digne efferam,</p>
    <p>(1105) Quod cuncta mihi succedant ex sententia?</p>
    <p>Sed hoc malum, quod nesciam fructus meos</p>
    <p>Quo conveham. Nihilominus sic fecero:</p>
    <p>Ruptis veteribus horreis nova denuo</p>
    <p>Et ampliora exstruxero, quo congeram</p>
    <p>(1110) Quicquid mihi natum est in agris fructuum.</p>
    <p>Tum dixero in iucunditate animae meae:</p>
    <p>Euge, anima mea, nunc multa habes bona in horreis</p>
    <p>Reposita in annos plurimos. Quiesce, ede,</p>
    <p>Bibe et epulare pro tuo solatio.</p>
    <p>(1115) Eia ergo, amici, epulemur et solatio</p>
    <p>Fruamur hoc die et per omnia tempora.</p>
    <p>ANG. O stulte, mox animam tuam repetent, et haec</p>
    <p>Quae congregasti, cuius hinc futura sunt?</p>
    <p>Iam finis erit omnis tui solatii.</p>
    <p>(1120) LAE. Quis tu? ANG. Dei sum nuntius. Mors imminet</p>
    <p>Tibi, nec in diem alterum victurus es.</p>
    <p>UX. Quid concidit, Laemarge mi, vultus tuus?</p>
    <p>Quid pallor hic subitusque te tremor occupat?</p>
    <p>Quid habes, anima? FRA. Laemarge, quid nos territas?</p>
    <p>(1125) LAE. O amiculi, mors imminet, mors imminet.</p>
    <p>FRA. Mors tibi? LAE. Mihi. Deus mihi locutus est:</p>
    <p>Mors imminet. Mox irruere videbitis,</p>
    <p>Qui animam meam rapient ad atra tartara. UX. Heu!</p>
    <p>LAE. Animae male est. DAEM. Clauso ostio ponendus est</p>
    <p>(1130) In lectulo. Fors obrutus potu ac cibo,</p>
    <p>Dum cubuerit ea digeret. FRA. Bene consulis.</p>
    <p>Ponatur hoc in lectulo, medicus quoque</p>
    <p>Mox advocatus consulat, quid facto opust.</p>
  </div>
  <div type="level2" xml:id="actus-iv.-scaena-viii.">
    <head>ACTUS IV. SCAENA VIII.</head>
    <p>DIABOLI duo &lt;ASTEROTH, BELIAL&gt;, ANGELI DUO,</p>
    <p>LAZARUS, FRATRES.</p>
    <p>Quo sacculum fers, Belial?</p>
    <p>(1135) BEL. Ad hunc voracem divitem.</p>
    <p>ASTH. Quis usus istic sacculi?</p>
    <p>BEL. Feram inseremus blandulam.</p>
    <p>ASTH. Tam delicatam hanc animulam?</p>
    <p>BEL. Hanc blandulam et vagam animulam.</p>
    <p>(1140) ASTH. Hic Lazarusne noster est?</p>
    <p>BEL. Prius istud explorandum erit.</p>
    <p>ANG. Morti propinquat Lazarus fame et siti</p>
    <p>Confectus, ad epulonis huius ianuam.</p>
    <p>Venite, consolemur ipsum, ut hostibus</p>
    <p>(1145) Procul fugatis, carnis hoc ergastulo</p>
    <p>Solvamus et sinui inferamus Abrahae.</p>
    <p>ANG. Eamus, ut tandem quiescat Lazarus.</p>
    <p>ANG. Eamus. En quam verus est sermo Dei.</p>
    <p><hi rend="italic">Praecinit unus angelorum</hi>.
    Esaiae 57.</p>
    <p>Iustus perit, nec quispiam</p>
    <p>(1150) Qui curet est. Aufertur hinc,</p>
    <p>Nemoque qui considerat.</p>
    <p>Aufertur impio gregi</p>
    <p>Viventium, in pace attamen</p>
    <p>Erit sepultura ipsius.</p>
    <p>(1155) LAZ. Quid vos mihi cruentae adestis beluae?</p>
    <p>Non vestra me ingluvies, sed Abrahae sinus</p>
    <p>Excipiet. Haud vestro barathro cibus ero.</p>
    <p>ANG. Quid Lazaro funestae adestis bestiae?</p>
    <p>Non vestra eum ingluvies, sed Abrahae sinus</p>
    <p>(1160) Excipiet. Ite, aliam feram venamini. DIAB. Hau!</p>
    <p>FRA. Papae, papae, quae haec monstra sunt? Fugiamus hinc.</p>
    <p><hi rend="bold">CHORUS SEU HYMNUS Lazari
    morientis.</hi></p>
    <p>Ex psalmo 31: In te domine speravi.</p>
    <p><hi rend="italic">In hoc Lazarus per singulos versus
    iustos ostendat affectus, tum</hi></p>
    <p><hi rend="italic">manuum extentione et complicatione,
    tum oculorum sublevatione etc.</hi></p>
    <p><hi rend="italic">Lazarus morti vicinus</hi>:</p>
    <p>Cum tibi fidam, dominatori uni</p>
    <p>Orbis, haud quaquam pudefiam in aevum;</p>
    <p>Hac me ab aerumna tua in aequitate</p>
    <p>(1165) Eripe tandem.</p>
    <p><hi rend="italic">Repetitio angelorum duarum
    vocum</hi>:</p>
    <p>Ad sinus blandos Abrahae vocaris, Lazare fide.</p>
    <p>Ad sinus blandos Abrahae vocaris, Lazare fide.</p>
    <p>Flecte ad infirmum pietatis aurem</p>
    <p>Sordidum ac sontem tibi supplicantem,</p>
    <p>(1170) Ut metu mortis celer eruas me, et</p>
    <p>Faucibus orci.</p>
    <p><hi rend="italic">Repetitio</hi>: Ad sinus etc.</p>
    <p>Esto protector, Deus, atque asylum</p>
    <p>Hostibus cincto, pavido ac relicto,</p>
    <p>Quo tibi acceptam referam meam omnem</p>
    <p>(1175) Usque salutem.</p>
    <p><hi rend="italic">Repetitio</hi>: Ad sinus etc.</p>
    <p>Namque tu virtus mea, tuque asylum</p>
    <p>Unicum quo confugiam misellus.</p>
    <p>Ac tua me pro bonitate duces</p>
    <p>Enutriesque.</p>
    <p><hi rend="italic">Repetitio</hi>: Ad sinus etc.</p>
    <p>(1180) Me abdito educes laqueo, redemptor,</p>
    <p>Quem tetenderunt misero dolosi,</p>
    <p>Quando protector meus es fidelis</p>
    <p>Solus ubique.</p>
    <p><hi rend="italic">Repetitio</hi>: Ad sinus etc.</p>
    <p>Ergo commendo, dominator orbis,</p>
    <p>(1185) In tuas palmas animam hanc, ut ipsam</p>
    <p>Morte ab aeterna redimas misertus,</p>
    <p>Vere redemptor.</p>
    <p><hi rend="italic">Praecinit unus angelorum.</hi></p>
    <p>Altissimum posuisti in hoc</p>
    <p>Tibi refugium, Lazare.</p>
    <p>(1190) Nullum tibi adveniet malum,</p>
    <p>Nec plaga tuo habitaculo.</p>
    <p><hi rend="italic">Repetitio duorum angelorum cum
    duabus vocibus</hi>:</p>
    <p>In Abrahae sinu malis</p>
    <p>Pulsis quiesces, Lazare.</p>
    <p>In Abrahae sinu malis</p>
    <p>(1195) Pulsis quiesces, Lazare.</p>
    <p>Quod angelis magnus Deus</p>
    <p>De te suis mandaverit,</p>
    <p>Ut te tuis in omnibus</p>
    <p>Itineribus custodiant.</p>
    <p><hi rend="italic">Repetitio</hi>: In Abrahae etc.</p>
    <p>(1200) Manibus suis te baiulent,</p>
    <p>In lapide ne offendas pedem.</p>
    <p>Pede cum leone draconeque</p>
    <p>Basiliscum et aspidem teres.</p>
    <p><hi rend="italic">Repetitio</hi>: In Abrahae etc.</p>
  </div>
  <div type="level2" xml:id="actus-v.-scaena-i.">
    <head>ACTUS V. SCAENA I.</head>
    <p>&lt;Trimetri&gt;</p>
    <p>TYPHLUS, BRONCHUS.</p>
    <p>Cum iam putem, mi Bronche, divitis illius</p>
    <p>(1205) Dudum solutum prandium, et aliquid solet</p>
    <p>Subinde (ut inquis) dividi indigentibus.</p>
    <p>Quid si eminus petamus aedes denuo?</p>
    <p>BRO. Recte eminus, nam cominus cum panibus</p>
    <p>Condividuntur verbera. Sequere. Duxero.</p>
    <p>(1210) TY. Sequor. Praei, longe et seorsum ab ostio.</p>
    <p>BRO. Heu heu, Domine Deus, quid aspicio eminus?</p>
    <p>TY. Quid? BRO. Lazarum. TY. Quid, Lazarum? BRO. Heu me,
    mortuum.</p>
    <p>TY. Quid, mortuum? Non spero. Qui fieri queat?</p>
    <p>Te fallit aspectus. BRO. Utinam, quia mortuus.</p>
    <p>(1215) Iam doleo quod modo bucceas e dentibus</p>
    <p>Eripuerim miserrimi. TY. Mi Lazare,</p>
    <p>Homo Dei, tun’ mortuus? Iam non queo</p>
    <p>Quin lacrimer. Sed, Bronche, quid consilii habes?</p>
    <p>Haud canibus hic linquendus est. BRO. Minime, ast ego</p>
    <p>(1220) Transferre possum neutiquam. TY. Id equidem scio.
    At</p>
    <p>Tu diriges me, et commode quantum vales</p>
    <p>Mecum cadaver eriges; ego in umeris</p>
    <p>Te praevio gestum sepulturae inferam, et</p>
    <p>Terra obruam. BRO. Bene consulis, sed celeriter</p>
    <p>(1225) (Quod in aedibus tumultus est) agenda res,</p>
    <p>Ne prodiens huc quispiam nos opprimat.</p>
    <p>Tu hunc prendito umerum dexterum. TY. Hem. BRO. Viriliter.</p>
    <p>TY. Paulo altius levato, sic. Placide praei.</p>
    <p>Melior mihi videor quod hunc ferre mereor.</p>
    <p>(1230) Crepit ostium, deflecte gressum in viculum.</p>
  </div>
  <div type="level2" xml:id="actus-v.-scaena-ii.">
    <head>ACTUS V. SCAENA II.</head>
    <p>OECONOMUS, TRYPHERA, DAEMONES.</p>
    <p>Tanto in pavore reque deplorata erit</p>
    <p>Consilio opus, nostrum ut malum meliusculum</p>
    <p>Fiat. Era, si nos audias, cadaver hoc</p>
    <p>Foras iubebis extrahi exsecrabile,</p>
    <p>(1235) Ne plus mali &lt;nobis&gt; per ipsum impendeat.</p>
    <p>TRY. Virum meum ego foras trahi iubebo? OEC. Tu,</p>
    <p>Si me audias. TRY. Et quo foras? OEC. Procul e domo in</p>
    <p>Malam crucem, quod destinatum orco vides</p>
    <p>Atque maledicto obnoxium. TRY. Video heu dolor!</p>
    <p>(1240) Sed absque pompa, et absque honore funeris?</p>
    <p>OEC. Absque omni honore, non secus quam asinum obruas,</p>
    <p>Quod minime eum deceat honore prosequi,</p>
    <p>Quem iustus arbiter Deus reiecerit.</p>
    <p>DAEM. Suades bene, Oeconome, mea ex sententia.</p>
    <p>(1245) Foras trahi sinamus illud, quod Deus</p>
    <p>Adeo pavendo prodigio his in aedibus</p>
    <p>(Ut proh dolor videmus) exsecratus est,</p>
    <p>Ne nos quoque similis calamitas opprimat,</p>
    <p>Qui neutiquam illo sanctius vitam egimus.</p>
    <p>(1250) TRY. At hoc cui negotium commisero? An</p>
    <p>Domestico, quo tum mihi, tum familiae,</p>
    <p>Tum fratribus sit sempiterno opprobrio?</p>
    <p>OEC. Minime. Sed introductus est paulo prius</p>
    <p>Huc buttubatta exoticus, cui tradito</p>
    <p>(1255) Philippeo uno aut altero cadaver hoc</p>
    <p>Peplo obvolutum dabimus, ut priusquam eri</p>
    <p>Necem resciscat populus, extractum foras</p>
    <p>Loco in profano procul ab urbe humo obruat.</p>
    <p>DAEM. Recte quidem tu denuo, quia neutiquam</p>
    <p>(1260) Populo potest quod accidit celarier.</p>
    <p>TRY. Quid si tamen dicamus hunc solita nece</p>
    <p>Quamquam repente mortuum? Quidni queat</p>
    <p>Celarier? OEC. Profecto, domina, non queat.</p>
    <p>Sunt namque pueri, sunt puellae, sunt quoque</p>
    <p>(1265) Mancipia rimosa tibi ubique perflua.</p>
    <p>Nihil queat fore tacitum, ut sileam interim,</p>
    <p>Quod hanc necem Deus arbiter sic horridam</p>
    <p>Numquam premi silentio passurus est,</p>
    <p>Quam in hoc paravit, ut esset exemplo omnibus.</p>
    <p>(1270) Agamus igitur ne furorem et impetum</p>
    <p>Populi in te, et in fratres, et in domum tuam</p>
    <p>Quam plurimum invisam excitemus, neque Dei</p>
    <p>Iudicia formidanda contra nos magis</p>
    <p>Hinc provocemus. TRY. Occidi miserrima.</p>
    <p>(1275) DAEM. Sic expedit, Tryphera. OEC. Immo non solum
    expedit,</p>
    <p>Sed et necesse plurimum, actutum quoque</p>
    <p>Fetoribus prae maximis. TRY. Fiat igitur</p>
    <p>Quod utile in commune vos decernitis.</p>
    <p>OEC. Iam sapis. Eamus intro, et hoc negotium</p>
    <p>(1280) Mandemus huic exotico. DAEM. Tryphera, praei.</p>
    <p>TRY. Hei fetor intolerabilis. DAEM. Nasum obstrue.</p>
  </div>
  <div type="level2" xml:id="actus-v.-scaena-iii.">
    <head>ACTUS V. SCAENA III.</head>
    <p>THRASO, CYNOPA.</p>
    <p>Hic tantus est fetor putris cadaveris,</p>
    <p>Ut in aedibus nulli queant consistere.</p>
    <p>Subduxero me aliquantulum, et me dixero,</p>
    <p>(1285) Qui abest, Cynopen hic foris morari, ut hac</p>
    <p>Occasione liberer fetoribus.</p>
    <p>Quam iusta sunt magni Dei iudicia: nam</p>
    <p>Qui Lazari fastidiebat ulcera,</p>
    <p>Iam putris omni familiae est fastidio. Ast</p>
    <p>(1290) Ubi Lazarus? Num mortuus translatus et</p>
    <p>Sepultus est? Malim cum eo me mortuum,</p>
    <p>Quam cum vorace vivere et epularier.</p>
    <p>Malint quidem quae gesta sunt silentio</p>
    <p>Tegi, at expedit palam indicari, quid domi</p>
    <p>(1295) Nostrae accidit, Laemargus ut hic exstinctus est.</p>
    <p>Clamabo et eiulabo tamquam tristior:</p>
    <p>Heu heu tribules, res dolenda hic accidit!</p>
    <p>Erus meus Laemargus infeliciter</p>
    <p>Exstinctus est! CYN. Quid debriatus clamitat?</p>
    <p>(1300) THRA. Adest Cynopa vini onustus utribus,</p>
    <p>Haudquaquam in usum suave convivantium.</p>
    <p>CYN. Quid rauce, rabula, inebriatus clamitas?</p>
    <p>THRA. Nec ebrius, nec absque causa clamito:</p>
    <p>Nam exstinctus infeliciter Laemargus est.</p>
    <p>(1305) CYN. Exstinctus est? THRA. Exstinctus est. CYN.
    Quemadmodum?</p>
    <p>THRA. Cum dapsilem laetumque se solito magis</p>
    <p>Praeberet hospitibus, repente e turbine est</p>
    <p>Prolata vox, quam omnes quidem tum audivimus,</p>
    <p>Sed solus intellexit is cui facta erat,</p>
    <p>(1310) Hunc continens sensum: ilico moriturus es.</p>
    <p>Ut ipse paucis indicavit postea:</p>
    <p>Subito pavet, pallet, tremit, collabitur.</p>
    <p>Dein lectulo cum impositus esset, ilico</p>
    <p>Duo monstra in aedes proruunt adeo horrida,</p>
    <p>(1315) Cynopa, ut atros daemones non ambigas.</p>
    <p>CYN. Papae! Quid hoc miraculi? THRA. Audi cetera.</p>
    <p>Diffugimus qui aderamus omnes territi.</p>
    <p>At daemones (ut credimus) miseram animam</p>
    <p>Quas attulere fuscinis, atrociter</p>
    <p>(1320) E pectore evulsere et in taeterrimum</p>
    <p>Barathrum indidere, ad inferos ut transferant.</p>
    <p>Postilla nusquam vidimus, sed mortuum ac</p>
    <p>Discerptum erum deprehendimus. CYN. Pavenda sunt</p>
    <p>Quae, Thraso, memoras. At quid uxor apparat</p>
    <p>(1325) Cum fratribus pompae sepulchrali? THRA. Nihil.</p>
    <p>Mens deficit, animus labascit, negligunt</p>
    <p>Omnem sepulturae apparatum splendidum.</p>
    <p>Asini sepultura videbis extrahi</p>
    <p>Funus foras inglorium. CYN. Quis extrahet?</p>
    <p>(1330) THRA. Is buttubatta, lyricrepa et mendiculus,</p>
    <p>Quem era excipi mandaverat, conductus est</p>
    <p>Ut id auferat, philippeo, quod impii</p>
    <p>Manente funere in aedibus, nemo audeat</p>
    <p>Neque possiet prae maximis fetoribus</p>
    <p>(1335) Domum ingredi. CYN. Quis audeat nostrum quoque</p>
    <p>Domum ingredi, nisi obruto cadavere?</p>
    <p>THRA. Sta hic paululum; videbis omnes progredi,</p>
    <p>Saneque ero pompam exhibere splendidam. Huc.</p>
  </div>
  <div type="level2" xml:id="actus-v.-scaena-iv.">
    <head>ACTUS V. SCAENA IV.</head>
    <p>OECONOMUS, DAEMONES, cum FAMILIA et FRATRIBUS,</p>
    <p>MOLOBRUS, DIABOLI duo, SERVI duo.</p>
    <p>Praeite porro, odore ne cadaveris,</p>
    <p>(1340) Quem pertulimus in aedibus, taeterrimo,</p>
    <p>Etiam foris cogamur affici et infici.</p>
    <p>FAM. Papae, papae, quae horrenda spectra denuo?</p>
    <p>BEL. Rapiamus hoc cadaver exsecrabile,</p>
    <p>Polo soloque pondus indignissimum.</p>
    <p>(1345) ASTH. Quo, Belial? BEL. In nostrum amoenum
    tartarum.</p>
    <p>ASTH. Rapiamus hoc. Rape, Belial. BEL. Trahe, Astharoth.</p>
    <p>ASTH. Tollamus hinc hoc corpus exsecrabile.</p>
    <p>DAEM. Adhucne cessavere spectra? Adhucne stat</p>
    <p>Feretrum integrum? OEC. Feretrum integrum, neque spectra
    sunt.</p>
    <p>(1350) Quo se modo vespillo proripit? DAEM. Eccum,
    adest.</p>
    <p>MOL. Quid numinis me in hanc tulit dementiam</p>
    <p>Ut hoc βδέλυγμα hinc extrahendum sumpserim,</p>
    <p>Horrore tanto, ut iam fere exanimatus sim?</p>
    <p>Ades, puer, te operi applica, haud modo spectra sunt.</p>
    <p>(1355) Quid hoc rei? Non amodo se torqueant</p>
    <p>Boni viri, putore enim sunt liberi,</p>
    <p>Quod ut animam, sic corpus atri daemones</p>
    <p>In tartarum (velut arbitror) subtraxerint.</p>
    <p>Usque adeo levis haec arca mortualis est.</p>
    <p>(1360) Verum trahamus, praemium ne subtrahant.</p>
    <p>OEC. Non fabulandi hic est locus. Procedite. MOL. Hem.</p>
  </div>
  <div type="level2" xml:id="actus-v.-scaena-v.">
    <head>ACTUS V. SCAENA V.</head>
    <p>THRASO, CYNOPA, OECONOMUS.</p>
    <p>En splendidam claramque pompam divitis.</p>
    <p>CYN. Non aliter ac asinus foras eicitur. THRA. En</p>
    <p>Qui Lazaro locum negabat publicum,</p>
    <p>(1365) Propria domo iam pellitur. OEC. Quos audio? CYN.
    Hui!</p>
    <p>Videas licet. OEC. Servate res, mox adero. THRA. Abi.</p>
    <p>Absentibus nunc omnibus, sine scrupulo</p>
    <p>Eamus intro et reliquiis ciborum et hoc</p>
    <p>Baccho cutem curemus. CYN. Id longe optimum.</p>
  </div>
  <div type="level2" xml:id="actus-v.-scaena-vi.">
    <head>ACTUS V. SCAENA VI.</head>
    <p>LAEMARGUS, ABRAHAM.</p>
    <p>(1370) Videone te, pater Abraham? ABR. Fili, vides.</p>
    <p>LAE. Num et Lazarum in sinu tuo? ABR. Vides quoque.</p>
    <p>LAE. Mitte obsecro, pater Abraham, ad me Lazarum, ut</p>
    <p>Intingat extremum sui digiti in aquam, et</p>
    <p>Linguam meam refrigeret, quia crucior in</p>
    <p>(1375) Hoc igne flammanti miser. ABR. Reminiscere,</p>
    <p>Fili, quod in vita tua tua commoda</p>
    <p>Acceperis, contraque Lazarus mala.</p>
    <p>Nunc igitur hic solacio perfruitur et</p>
    <p>Tu affligeris. Et super omnia haec magnum chaos</p>
    <p>(1380) Firmatur inter vos et hos, ut qui velint</p>
    <p>Ad vos venire, non queant neque inde ad hunc</p>
    <p>Nostrum locum conscendere. LAE. Id si pernegas,</p>
    <p>Mittatur in domum obsecro patris mei:</p>
    <p>Nam quinque fratres sunt mihi, quos terreat,</p>
    <p>(1385) Ne et ipsi in hunc veniant locum cruciatuum.</p>
    <p>ABR. Mosen habent suum et prophetas ceteros,</p>
    <p>Quos audiant. LAE. Non, Abraham. At si quispiam</p>
    <p>Ex mortuis resurgat, illi creduant.</p>
    <p>ABR. Si Mosen non audiunt, neque quempiam</p>
    <p>(1390) Qui ex mortuis denuo resurgat, audient.</p>
    <p>Te ceterum flammae manent usque in diem</p>
    <p>Novissimum, et mecum quiescet Lazarus.</p>
    <p>OECONOMUS.</p>
    <p>Ad spectatores.</p>
    <p>Vos qui adfuistis ludicris, ne state, sed</p>
    <p>(Si me audiatis) amodo neque coniugem,</p>
    <p>(1395) Neque liberos, neque gastrimargum ab inferis</p>
    <p>Hodie reversuros domum moramini.</p>
    <p>Quod horrida viri impii nece territi,</p>
    <p>Se alio recipient vesperi, nobisque rem</p>
    <p>Omnem domesticam relinquent usui.</p>
    <p>(1400) Ite, atque vobis si placuimus plaudite.</p>
  </div>
</div>
<div type="level1" xml:id="back">
  <head>Back</head>
  <p>F I N I S.</p>
</div>
        
    </body>
</text>
</TEI>

<?xml version="1.0" encoding="utf-8"?>
<?xml-model
    href="https://xmlschema.huygens.knaw.nl/translatin.rng"
    type="application/xml"
    schematypens="http://relaxng.org/ns/structure/1.0"
?>
<TEI xmlns="http://www.tei-c.org/ns/1.0" xml:id="translatin0109" xml:lang="lat">
<teiHeader>
<fileDesc>
    <titleStmt>
        <title type="main">Crispus tragoedia</title>
        <title type="sub"></title>
        <author>Vernulaeus, Nicolaus</author>
        <editor>Jan Bloemendal</editor>
        <respStmt>
            <resp>transcription</resp>
            <name>Jan Bloemendal et al.</name>
        </respStmt>
    </titleStmt>
    <publicationStmt>
        <publisher>Petrus Sassenus &amp; Hieronymus Nempaeus</publisher>
        <pubPlace>Louvain</pubPlace>
        <date>1656</date>
    </publicationStmt>
    <sourceDesc>
        <bibl>
            Identifier: <name>Vernulaeus-Crispus</name><lb/>
            Short title: <title>Crispus</title><lb/>
            Year of first edition: <date>1628</date><lb/>
            Author information:<lb/>
            Alias: Vernulz, Nicolas de<lb/>
            Birth: 1583, Robelmont<lb/>
            Death: 1649, Louvain<lb/>
            Floruit: None, Louvain<lb/>
            <ref target="https://en.wikipedia.org/wiki/Nicolaus_Vernulaeus">Link</ref><lb/>
            <emph>Nicolai Vernulaei Tragoediae (1656)</emph><lb/>
            <ref target="https://books.google.nl/books?id=hgDowgEACAAJ">Source link</ref>
        </bibl>
    </sourceDesc>
</fileDesc>
<profileDesc>
    <textClass>
        <keywords>
            <term type="diction">verse</term>
            <term type="genre">tragedy</term>
            <term type="acts">5</term>
            <term type="chorus">yes</term>
            <term type="medium">printed</term>
        </keywords>
    </textClass>
</profileDesc>
</teiHeader>
<text>
    <body>
        <div type="level1" xml:id="front">
  <head>Front</head>
  <p>/</p>
  <p>NICOLAI VERNULAEI</p>
  <p>CRISPVS</p>
  <p>TRAGOEDIA.</p>
  <p>78 NICOLAI VERNULAEI</p>
  <p>ARGVMENTVM.</p>
  <p>I. CRISPUS Caesar, Fl. Constantini Augusti filius</p>
  <p>ex Alemannico bello victor cum in urbem rediret,</p>
  <p>triumphum illi pater ex Senatus voluntate decrevit.</p>
  <p>Is dum apparatur, Fausta Imperatrix eius Noverca pudici¬</p>
  <p>tiam illius expugnare tentavit, sed cum repulsam tulisset,</p>
  <p>mota novercali odio &amp; muliebri levitate apud Constanti¬</p>
  <p>num maritum falsa criminatione, quasi pudori eius vim</p>
  <p>inferre voluisset, innocentem accusavit. Fidem accusationi</p>
  <p>fecit ostensis gladio &amp; chlamyde Crispo ereptis. Igitur cum</p>
  <p>dies illi dicta esset coram tribunali Crispus sistitur, &amp;
  ini¬</p>
  <p>quâ Iudicum sententiâ condemnatur, exindeque securi</p>
  <p>percutitur. Detectâ postmodum Faustae fraude, sed serius,</p>
  <p>mortui corpus triumphali pompa effertur.</p>
</div>
<div type="level1" xml:id="main">
  <head>Main</head>
  <p></p>
</div>
<div type="level1" xml:id="personae.">
  <head>1. PERSONAE.</head>
  <p>Constantinus Imp. Nuntius</p>
  <p>I. Crispus Caesar, Artemius Tribunus</p>
  <p>Fausta Imperatrix. Militum,</p>
  <p>Senatores. Praefectus Urbis</p>
  <p>Aulicus Senex. Ephoebi.</p>
  <p>Nutrix. Milites.</p>
  <p>Constantin. Consul. Chorus.</p>
  <p><milestone unit="page" facs="79"/></p>
  <p>CRISPVS</p>
  <p>TRAGOEDIA.</p>
</div>
<div type="level1" xml:id="actvs-primvs.">
  <head>2. ACTVS PRIMVS.</head>
  <p></p>
</div>
<div type="level1" xml:id="scena-prima.">
  <head>3. SCENA PRIMA.</head>
  <p>CONSTANTINUS Imperator.</p>
  <p>SOllicita semper cura regnantes trahit,</p>
  <p>Partesque in omnes versat, &amp; pondus sibi est</p>
  <p>Honor imperandi. Fallitur quisquis putat</p>
  <p>Sceptrum hoc suave; fallitur quisquis leve</p>
  <p>(5) Hoc arbitratur verticis nostri decus.</p>
  <p>Splendore tantum cingimur, pectus suo</p>
  <p>Intus laborat pondere, &amp; vixdum satis</p>
  <p>Par est labori. Quisquis imperium tenet</p>
  <p>Honore celsus, &amp; suo nutu regens</p>
  <p>(10) Populos coercet, esse non potest suus,</p>
  <p>Regnando servit. Aula curarum est parens</p>
  <p>Quietis expers, anxij motus Domus,</p>
  <p>Fulgore cuncta dum micant, terrent simul,</p>
  <p>Cum rege semper occupat solium timor.</p>
  <p>(15) Multa est timoris causa; nunc plebis furor</p>
  <p>Insanientis, nunc novi, quanquam procul,</p>
  <p><milestone unit="page" facs="80"/></p>
  <p>Conatus hostis; deesse nec nobis potest</p>
  <p>Timendus hostis. Ipsa pax hostes habet,</p>
  <p>Et dum timere desinunt reges, cadunt.</p>
  <p>(20) Nullae recessus regiae tutos habent.</p>
  <p>Etiam suorum nam timent reges fidem,</p>
  <p>Et morte somnum saepe concludunt suum.</p>
  <p>Nec pace bellum melius, innumeras trahit</p>
  <p>Gerendo curas, &amp; nihil bello est satis.</p>
  <p>(25) Sufficere bello nulla vis regum potest,</p>
  <p>Viros, &amp; aurum, &amp; arma consumit, neque</p>
  <p>Spes ulla lucri est, namque jacturam facit</p>
  <p>Quicunque vincit: praemium est belli, gravis</p>
  <p>Miseria populi. Casus armatos regit,</p>
  <p>(30) Fortuna bellum; vincere aut vinci Ducum</p>
  <p>Haud est in armis: dat potens laurum Tonans</p>
  <p>Et parva saepe sternit innumeros phalanx.</p>
  <p>Levis error hic est nullus, &amp; prudens satis</p>
  <p>Vix ullus arma dirigit. Subit hoc meum</p>
  <p>(35) Formido pectus, dumque mens versat suas</p>
  <p>Divisa curas, horror obrepit fibris.</p>
  <p>Meus ille Crispus, (ô patris magni timor!)</p>
  <p>Nunc in remotis bella distringit plagis,</p>
  <p>Ferus hostis illi est &amp; potens; forsan suo</p>
  <p>(40) Jam cessit hosti, forsan amnes atque agros</p>
  <p>Multo suorum funere opplevit jacens.</p>
  <p>Audax juventa est, &amp; morae impatiens calor,</p>
  <p>Cum se lacessit; vereor ut prudens satis</p>
  <p>Aut sustinere, aut aggredi hostiles sciat</p>
  <p>(45) Bello cohortes. At quis huc gressum trahit?</p>
  <p>Quis laureato vertice exultans venit?</p>
  <p><milestone unit="page" facs="81"/></p>
  <p>Age, Anime, pande pectus, hinc spes est tibi.</p>
</div>
<div type="level1" xml:id="scena-secunda.">
  <head>4. SCENA SECUNDA.</head>
  <p>Nuntius Laureatus, Constantinus.</p>
  <p>NUNTIVS.</p>
  <p>Vive Imperator, laureatas en tibi,</p>
  <p>Apporto laetus litteras. Con. Ecquid novi?</p>
  <p>Nun. Prostratus hostis putre jam mordet solum,</p>
  <p>(50) Et albicantem Gloriae currum tenet</p>
  <p>Parente tantum Crispus Augusto minor.</p>
  <p>Con. O me beatum Caesarem! hoc Tonans tui est</p>
  <p>Donum favoris; haec tuâ à dextra venit</p>
  <p>Optata laurus. Militum frustra est manus,</p>
  <p>(55) Si non benigno faveat aspectu polus.</p>
  <p>Satis est, resigno litteras; quanquam mihi</p>
  <p>Ecce involuta gaudium laurus facit.</p>
  <p>O Nate felix, quam levi pugnâ potens</p>
  <p>Tibi cessit hostis! in suam cladem ruit</p>
  <p>(60) Dum tu cohortes arte producis mea.</p>
  <p>Juvat intueri litteras; sed tu tamen</p>
  <p>Expone pugnae, namque vidisti, modum.</p>
  <p>Nun. Modus unus hic est. Ima quâ stringens juga</p>
  <p>Devoluit Albis gurgitem, &amp; placido rigat</p>
  <p>(65) Terras meatu, castra disposuit tuus</p>
  <p>Et arma Natus; amnis annonam dabat,</p>
  <p>Montes tegebant. Non procul castris erat</p>
  <p>Munitus hostis Teuto, qui grandi arduus</p>
  <p>Surgebat audax mole, &amp; aspectu minas</p>
  <p><milestone unit="folio" facs="F"/></p>
  <p><milestone unit="page" facs="82"/></p>
  <p>(70) Solo ferebat; fremitus hinc, &amp; hinc quoque,</p>
  <p>Raucumque murmur; milites vix Dux premit,</p>
  <p>Arma, arma clamant, nec ferunt junctum sibi</p>
  <p>Hostem intueri. Crispus ingenti intonat</p>
  <p>Per arma voce, Miles, hic tandem est dies,</p>
  <p>(75) Quo constitutum Caesari serves decus.</p>
  <p>Ibo &amp; praeibo. Dixerat, clangunt tubae,</p>
  <p>Et concitatus miles insequitur Ducem.</p>
  <p>Excitur hostis, irruit, miscet manus,</p>
  <p>Fit clamor ingens, densa telorum ingruit</p>
  <p>(80) Hinc inde grando; dumque vir virum premit,</p>
  <p>Clypeusque clypeum pellit, &amp; manum manus</p>
  <p>Armata trudit, montium resonant juga,</p>
  <p>Tremuntque valles, sanguis effusus fluit,</p>
  <p>Et mixtus Albi gurgitem latè imbuit.</p>
  <p>(85) Equitique eques, pediti pedes ferro necem</p>
  <p>Diffundit atram; sternitur telis solum,</p>
  <p>Cadaverumque longa mixtorum strues</p>
  <p>Obumbrat agros. Hostium sed mox ubi</p>
  <p>Ductor sub armis corpore exanimi jacens</p>
  <p>(90) Animam cruori miscuit, foeda omnium</p>
  <p>Secuta clades &amp; fuga est: tandem manus</p>
  <p>Et arma ponunt, &amp; sibi pacem petunt.</p>
  <p>Spolia ampla turmis Crispus indulget suis,</p>
  <p>Pacem dat hosti; finis hinc pugnae fuit,</p>
  <p>(95) Finisque belli. Con. Sortis ambiguae fuit</p>
  <p>Superare, felix cui Tonans victoriam</p>
  <p>Concessit ultro. Marte cum dubio manus</p>
  <p>Miscent utrimque viribus pugnam suis</p>
  <p>Felicitatis vincere est. Quod se modo</p>
  <p><milestone unit="page" facs="83"/></p>
  <p>(100) Meus ille Natus gessit? Nun. Ante acies equo</p>
  <p>Vectus feroci quemque compellans manu</p>
  <p>Praeibat ipse, vulnera &amp; mortes simul</p>
  <p>Spargebat idem: laetior vultu fuit</p>
  <p>Haud Crispus unquam, flammeis hosti imminens</p>
  <p>(105) Violentus armis, &amp; simul rutili face</p>
  <p>Decorus oris. Con. Saucius nullo fuit</p>
  <p>Dux ipse telo? Nun. Mille dum scuto excipit</p>
  <p>Nullum recepit, nunc eques, mox &amp; pedes,</p>
  <p>Juvat, instat, urget ordines, mixtus suis</p>
  <p>(110) Et mixtus hosti. Con. Sic calor juvenem abripit.</p>
  <p>Periculorumque immemor laudem petit</p>
  <p>Audax juventa. Nunc ubi est? Nun. Jam jam redux</p>
  <p>Patrem videbit, cuncta composuit prius,</p>
  <p>Mox ad triumphum militem accinxit suum.</p>
  <p>(115) Audin? sonoros buccinae cantus cient.</p>
  <p>En, Caesar, hic est, regio in vultu jubar</p>
  <p>Elucet ardens, Con. Cerno, Crispus est meus.</p>
</div>
<div type="level1" xml:id="scena-tertia.">
  <head>5. SCENA TERTIA.</head>
  <p>Cristus, Constantinus.</p>
  <p>CRISPVS.</p>
  <p>AUguste vive Genitor, en laurum tuis</p>
  <p>Advoluo pedibus. Con. Quid pedes, Fili, premis?</p>
  <p>(120) Assurge, totumque accipe amplexu patrem.</p>
  <p>Assurge Fili, brachijs stringas patrem,</p>
  <p>Istasque Roma cernat invictas manus.</p>
  <p>Cri. Redux parentem veneror, &amp; laetam precor</p>
  <p><milestone unit="folio" facs="F1"/></p>
  <p><milestone unit="page" facs="84"/></p>
  <p>Quam porto laurum. Rhenus atque Albis tuas</p>
  <p>(125) Capiunt habenas, marte damnato jugum</p>
  <p>Ultrò recepit hostis, &amp; juris tui est</p>
  <p>Germana Tellus. Con. Nate, tu spes es Patris,</p>
  <p>Tutela Romae, stirpis Augustae Decus,</p>
  <p>Vindex togatae Gentis, &amp; robur meum.</p>
  <p>(130) Cri. Tua ista laus est, Genitor auspicijs tuis</p>
  <p>Mihi parta laurus, &amp; tuum victus jugum</p>
  <p>Assumpsit hostis: vicimus per te, &amp; tibi</p>
  <p>Trophaea surgunt, Teutonum quae gens colit.</p>
  <p>Con. Auspicia, Nate, dedimus, at virtus tua</p>
  <p>(135) Fregit potentes hostium ferro manus.</p>
  <p>Opulenta virtus est sibi, haec ambit polos</p>
  <p>Expers sepulchri, luce resplendens suâ.</p>
  <p>Cri. Placuisse magno sit mihi Patri satis</p>
  <p>Haec meta voti est. Nulla degenerem dies</p>
  <p>(140) Unquam videbit; animus hic est à patre,</p>
  <p>Ei sanguis in me, quisquis ad laudem exilit,</p>
  <p>Tuus est. Con. Bene est, sic laetor in Nato pater.</p>
  <p>Regnabo per te, Nate, dum virtus meos</p>
  <p>Tua sternit hostes. Cri. Hostibus bellum intuli,</p>
  <p>(145) Benignitatem miscui bello simul.</p>
  <p>Con. Ars ista magnorum est Ducum; cogit timor,</p>
  <p>Amor reducit; fortis &amp; mitis simul</p>
  <p>Dux esse debet; gratius victis jugum est,</p>
  <p>Victi benignum quando victorem colunt.</p>
  <p>(150) Clementiae cum fama regnantem adjuvat</p>
  <p>Suave regnum est; semper est magni Ducis</p>
  <p>Servare victos; arte non aliâ decet</p>
  <p>Augere regnum. Quisquis aut ferro furit,</p>
  <p><milestone unit="page" facs="85"/></p>
  <p>Aut igne, nunquam vincit, &amp; quanquam domet,</p>
  <p>(155) Sentit subactae perfidam gentis fidem.</p>
  <p>Cri. Documenta, Genitor, ista jam pridem mihi</p>
  <p>Puero dedisti, nostra virtus te patre</p>
  <p>Crevit Magistro. Con. Laudo, quod superest, age</p>
  <p>Meritis triumphus, Nate, reddatur tuis.</p>
  <p>(160) Non invidebit Roma, quae semper Duces</p>
  <p>Honore magnos tollit, &amp; meritis favet.</p>
  <p>En Imperatrix gaudio exultans novo</p>
  <p>Videre properat; ipse praecurrit quoque</p>
  <p>Tibi Senatus gestiens; cuncti favent.</p>
</div>
<div type="level1" xml:id="scena-quarta.">
  <head>6. SCENA QUARTA.</head>
  <p>Crispus, Fausta Imperatrix, Constantinus,</p>
  <p>Senatores.</p>
  <p>CRISPVS.</p>
  <p>(165) VIve Imperatrix, nostra, quaecunque est, tuae</p>
  <p>Dicata laurus gloriae est. Fau. Lubens tuum</p>
  <p>Complector istud pectus; &amp; celsam indolem,</p>
  <p>Quae nata magnis ambit aeternum decus,</p>
  <p>Suspicio mater. Digna tu proles patris,</p>
  <p>(170) Patrem aemularis, &amp; novâ famâ tuos</p>
  <p>Auges penates. Illa jam virtus tua</p>
  <p>Imperia mundi spondet, &amp; certum decus,</p>
  <p>Aususque magnos: perge, &amp; aetatem tuam</p>
  <p>Transcende victor; inclytum Heroum genus</p>
  <p>(175) Numerare longas nescit annorum moras,</p>
  <p>Et tempus urget, cunctaque in laudem trahit.</p>
  <p>Crisp. Referre patrem mens mihi est, huc se meus</p>
  <p><milestone unit="folio" facs="F3"/></p>
  <p><milestone unit="page" facs="86"/></p>
  <p>Attollit animus, &amp; sibi metam labor</p>
  <p>Constituit unam. Faxit aeternus Tonans,</p>
  <p>(180) Ut iste patri placeat, &amp; matri labor.</p>
  <p>Con. Sic spes parentum Nate, sic generis decus</p>
  <p>Illustre vives. Fau. Sic tuos referes avos,</p>
  <p>Et aemulando laudibus surges novis.</p>
  <p>Sen. 1. Magnanime princeps gratulor partum decus, ˂ magnamine</p>
  <p>(185) Meritis honores Roma jam debet tuis.</p>
  <p>Senat. 2. Roma ipsa gratulatur, &amp; tuâ in manu</p>
  <p>Spem laeta ponit, patriae spes es tuae.</p>
  <p>Senat. 3. Sit ista felix patriae laurus tuae,</p>
  <p>Augendo fines imperi auxisti decus.</p>
  <p>(190) Senat. 4. Sic vive Princeps, Roma devictos tibi</p>
  <p>Jam debet hostes, &amp; decus debet novum.</p>
  <p>Con. Triumphet ergo Crispus, hoc Romae placet.</p>
  <p>Placet ne patres? Senat 1. Debitus Nati est tui</p>
  <p>Meritis triumphus, Roma victorem colat.</p>
  <p>(195) Senat. 2. Etiam triumphum subditę Gentes darent,</p>
  <p>Det Roma Crispo. Senat. 3. Debitum poscit sibi</p>
  <p>Virtus triumphum, Roma nil Crispo neget.</p>
  <p>Senat. 4. Triumphet, illum Roma decoratis colat</p>
  <p>Vectum quadrigis, omnium plausus ferat.</p>
  <p>(200) Cri. Amor iste vester gratus est, Proceres, mihi;</p>
  <p>Etiam mereri, si quid est ultra, velim.</p>
  <p>Permitte, Genitor, rursus in bellum ferar.</p>
  <p>Con. Prius triumpha dum licet; cum sol dies</p>
  <p>Binos ab ortu duxerit, curru arduus</p>
  <p>(205) Intrabis urbem gemmeo, &amp; plausum feres.</p>
  <p>Sic est decorum; miles ad portam tuus</p>
  <p>Subsistat omnis, praemia exspectet sua.</p>
  <p><milestone unit="page" facs="87"/></p>
  <p><hi rend="bold">CHORVS.</hi></p>
  <p>Milites Crispi.</p>
  <p>EXorere dies laeta triumphi,</p>
  <p>Meritos referat Crispus honores.</p>
  <p>(210) Jam sua sternit flumina Rhenus,</p>
  <p>Albisque suas subdidit undas.</p>
  <p>Germana jugum recipit Tellus,</p>
  <p>Et Teuto potens porrigit herbam.</p>
  <p>Domuere feras fuimina Gentes</p>
  <p>(215) Romanis vibrata lacertis.</p>
  <p>Non vagus errat Marsus in agris,</p>
  <p>Et sua liquit castra Cheruscus.</p>
  <p>Clausus latitat Cattus in undis,</p>
  <p>Odit victus praelia Frisius.</p>
  <p>(220) Exorere dies laeta triumphi,</p>
  <p>Meritos referat Crispus honores.</p>
  <p>Cives, Cives spectate Ducem</p>
  <p>Et serta Duci laurea vestro</p>
  <p>Reddite, pateant templa triumpho,</p>
  <p>(225) Pateant festâ luce penates.</p>
  <p>Ponat gelidum Roma timorem,</p>
  <p>Geminent laetos omnia plausus,</p>
  <p>Virtus Crispi sustulit hostes.</p>
  <p>Victore jugum recipit Crispo</p>
  <p>(230) Quidquid nostras tempsit habenas.</p>
  <p>Exorere dies laeta triumphi,</p>
  <p>Meritos referat Crispus honores.</p>
  <p><milestone unit="folio" facs="F4"/></p>
  <p><milestone unit="page" facs="88"/></p>
  <p>Dux ille suis inclytus armis,</p>
  <p>Et clementi fronte decorus</p>
  <p>(235) Marte rebelles terruit oras,</p>
  <p>Lenis duros populos vicit.</p>
  <p>Illum virtus agmine medio</p>
  <p>Dubijs semper fovit in armis.</p>
  <p>Illi faciles favêre poli,</p>
  <p>(240) Et porrexit Numen ab alto</p>
  <p>Partas pauco sanguine lauros.</p>
  <p>Tantum pietas sincera potest,</p>
  <p>Pro qua vigilans militat Aether.</p>
  <p>Tantumque queunt conscia recti</p>
  <p>(245) Pectora, calidis quando votis</p>
  <p>Sydera pulsant. Quisquis honores</p>
  <p>Per bella petunt, Numen amicum</p>
  <p>Habeat primum, moribus inde</p>
  <p>Martia jungat bella decoris,</p>
  <p>(250) Aether lauros supera fundet</p>
  <p>De sede novas, nunquam poterit</p>
  <p>Superare pios barbarus hostis.</p>
  <p>Exorere dies laeta triumphi,</p>
  <p>Meritos referat Crispus honores.</p>
  <p>(255) Vincet laudem Crispus avorum,</p>
  <p>Meritis fiet parque parenti,</p>
  <p>Decus Imperio reddet avitum</p>
  <p>Et, Roma, tuas proferet oras.</p>
  <p>Nullas ponit generosa sibi</p>
  <p>(260) Virtus metas, tramite longo</p>
  <p>Celsam famae tendit in arcem.</p>
  <p>Praemia quando bella sequuntur,</p>
  <p><milestone unit="page" facs="89"/></p>
  <p>Recipitque suos miles honores,</p>
  <p>Animos sumit rursus in arma.</p>
  <p>(265) Exorere dies laeta triumphi,</p>
  <p>Meritos referat Crispus honores.</p>
</div>
<div type="level1" xml:id="actvs-secvndvs.">
  <head>8. ACTVS SECVNDVS.</head>
  <p></p>
</div>
<div type="level1" xml:id="scena-prima.-1">
  <head>9. SCENA PRIMA.</head>
  <p>Fausta Imp. Nutrix.</p>
  <p>FAUSTA.</p>
  <p>QVaecunque vulnus pectore occluso gerit,</p>
  <p>Et sauciatas igne violento fibras,</p>
  <p>Misera est; at illae quae suum vulnus tegit,</p>
  <p>(270) Et quae dolori pressa succumbit suo</p>
  <p>Miserior est. O, Anime, jam victus jaces,</p>
  <p>Tuumque nutris vulnus, &amp; moreris tibi.</p>
  <p>Ardes, &amp; haeres; totus in flammas abis,</p>
  <p>At adhuc superstes vivis, &amp; vivens peris.</p>
  <p>(275) Seu sol renatum tollat Oceano diem,</p>
  <p>Seu luna natum pallida extinguat diem,</p>
  <p>Suspiro misera, nec meo affulget placens</p>
  <p>Medicina morbo: lachrymae tantum in genas</p>
  <p>Currunt perennes, &amp; novo pectus salit</p>
  <p>(280) Tremore semper. Anime, quam miserum est mori</p>
  <p>Dolore lento, gratus est quando dolor!</p>
  <p>Utinam sepulchro condita, atque inter leves</p>
  <p>Vagarer umbras! morior &amp; vivo simul,</p>
  <p>Et una mortem, &amp; una fert vitam quoque.</p>
  <p><milestone unit="folio" facs="F5"/></p>
  <p><milestone unit="page" facs="90"/></p>
  <p>(285) Heu flamma cordis. O Amor quantum potes,</p>
  <p>Quando medullas igne secreto rapis!</p>
  <p>Nut. Augusta, cur te turbido motu premens</p>
  <p>Animum dolore saucias? Fau. Causa est mali</p>
  <p>Praesentis ingens. Nut. Esse non potest malum,</p>
  <p>(290) Cum cuncta votis laeta succedunt tuis.</p>
  <p>Fau. Quae laeta votis? Nut. Crispus auspicijs patris.</p>
  <p>Victor reversus; ipsa vidisti, ut gerit,</p>
  <p>Sublime pectus? frontis ut latae decus,</p>
  <p>Vultus serenos, oraque, &amp; roseas genas</p>
  <p>(295) Ostendit urbi? Fau. Nascitur meus hinc dolor.</p>
  <p>Nut. Cum victor auxit patris imperium, doles?</p>
  <p>Et cum triumphos Crispus expectat, doles?</p>
  <p>Fau. Utinam triumphet matre subjectâ prius.</p>
  <p>Nut. Victis triumphos hostibus Caesar dabit,</p>
  <p>(300) Haec una causa est; meruit emeritus labor,</p>
  <p>Et pectus altum, &amp; indoles magnae capax</p>
  <p>Virtutis. Aevo major est Crispus suo,</p>
  <p>Generosus, alacer, fortis, invictus. Quid est?</p>
  <p>Iterumne vultus imbre defoedas tuos?</p>
  <p>(305) An invideret filio mater potes?</p>
  <p>Fa. Utinam invideret non mihi. Nu. Numquam tibi,</p>
  <p>Tibi invidere non potest, qui sic te amat.</p>
  <p>Fau. Utinamque amaret, tangis hic votum meum.</p>
  <p>Nut. Dubitas? at Vrbis Crispus est Orbisque amor,</p>
  <p>(310) Odisse quenquam non potest, quem omnes amant.</p>
  <p>Amare Crispum tu quoque ut Natum potes,</p>
  <p>Etiamque debes. Fau. Hunc amo, Nutrix, amo.</p>
  <p>O si in parentis Crispus amplexum ruat!</p>
  <p>O si calores cordis extinguat mei!</p>
  <p><milestone unit="page" facs="91"/></p>
  <p>(315) O si! Nut. Quid ergo est? saucium pectus geris,</p>
  <p>Et ustulatas vulnerat fibras amor?</p>
  <p>Domina resiste, turbidam mentem rapit</p>
  <p>Male sanus ardor; pectore excludas tuo.</p>
  <p>Quae non resistit ipsa se praedam facit,</p>
  <p>(320) Seroque nollet ferre, quod subijt jugum.</p>
  <p>Fa. Suave est amare quod placet. Nu. Quando decet.</p>
  <p>Fau. Decet placere quod potest. Nut. Quando pudor</p>
  <p>Permittit, &amp; lex. Fau. Lege metiri cupis</p>
  <p>Nostros amores? Nut. Sic decet, quod lex vetat,</p>
  <p>(325) Et quod recusat generis humani pudor,</p>
  <p>Turpe est. Fau. Amare non potest Natum parens?</p>
  <p>Nut. Amare Natum ut conjugem nunquam potest.</p>
  <p>Fau. At ipse nostras igne succendit fibras.</p>
  <p>N. Extingue, reprime. F. Cum premo, accendo magis,</p>
  <p>(330) Oberrat oculis Crispus, atque oculos movet,</p>
  <p>Et has in ulnas semper, atque in has manus</p>
  <p>Recurrit ultro. Seu diem Phoebus ferat,</p>
  <p>Seu nox quietem, Crispus est matri dies,</p>
  <p>Quiesque Crispus, omnia est Crispus mihi:</p>
  <p>(335) In ore vox est, mentis idolum est meae.</p>
  <p>Nut. Tantum resistas, mentis excutias tuae</p>
  <p>Vanos labores: posse quod fieri negat</p>
  <p>Ratio, repelle. Fau. Non habet ratio locum,</p>
  <p>Cum pectus ardor Veneris &amp; mentem rapit.</p>
  <p>(340) Nut. Ratione mentem regere sed debes tamen.</p>
  <p>Fau. Amor ipse mentem jam regit, totam abripit,</p>
  <p>Totam revellit; crede, jam non sum mea.</p>
  <p>Nut. O si hos amores audiat Crispus tuos!</p>
  <p>Fau. Forsan favebit. Nut. Fugiet, &amp; Patris domum</p>
  <p><milestone unit="page" facs="92"/></p>
  <p>(345) Ultro relinquet. Fau. Ipsa fugientem sequar.</p>
  <p>Gratum est amantem quo ferunt pedes sequi.</p>
  <p>Nut. Tuum relinques conjugem? Fau. Non est opus.</p>
  <p>Arcana semper sedis Augustae latent.</p>
  <p>Nut. Arcana, crede, semper Aularum patent,</p>
  <p>(350) Peccare furtim Principes nunquam queunt,</p>
  <p>Patet Aula cunctis; omnium, quod rex agit,</p>
  <p>Oculi intuentur. At Deum saltem time.</p>
  <p>Fau. Cum victa mens est, facilis indulget Deus,</p>
  <p>Sequor furorem mentis, &amp; vincor mihi.</p>
  <p>(355) Nut. Vereare famam. Fau. Non solent famam Duces</p>
  <p>Unquam vereri, quod volunt, illis putat</p>
  <p>Licere vulgus. Nut. Domina, ne tantum tuo</p>
  <p>Credas furori, stirpis opprobrium tuae</p>
  <p>Hinc excitabis, fabulam vulgo dabis,</p>
  <p>(360) Iramque sponso Caesari accerses gravem.</p>
  <p>Famam, Deumque, &amp; Caesarem, &amp; Romam time.</p>
  <p>Haec cuncta mentis facinus offendet tuae.</p>
  <p>Per istud oro pectus, &amp; charos mihi</p>
  <p>Semper lacertos, per tuum nomen precor,</p>
  <p>(365) Compesce amorem. Fau. porrige huc ferrum mihi,</p>
  <p>Compescam amorem, morte nam solâ potest,</p>
  <p>Et ense vinci; nec recuso jam mori.</p>
  <p>Nut. Ecce in furorem pectus effraenum cadit,</p>
  <p>Moderare pectus, Domina, da spatium tibi,</p>
  <p>(370) Mora saepe tollit, ante quod suasit furor.</p>
  <p>At ecce Crispus; quod decet, mentem preme,</p>
  <p>Namque est pudicus, innocens, castus, pius.</p>
  <p>Fau. O ille quantas ingerit flammas mihi!</p>
  <p>Succumbo, Nutrix, &amp; mihi pectus labat.</p>
  <p><milestone unit="page" facs="93"/></p>
</div>
<div type="level1" xml:id="scena-secunda.-1">
  <head>10. SCENA SECUNDA.</head>
  <p>Crispus, Fausta.</p>
  <p>CRISPVS.</p>
  <p>(375) COEli Monarcha, tuque quae magni es parens</p>
  <p>Virgo Tonantis, alterum Numen mihi,</p>
  <p>Et spes laborum, dum tuas gratum fero</p>
  <p>Munus per aras, &amp; pius grates ago,</p>
  <p>Fave obsequenti. Tu mihi apportas decus,</p>
  <p>(380) Quod jam triumpho Roma congesto parat.</p>
  <p>Per te subegi, quicquid accessit patri,</p>
  <p>Et inter arma Numen expertus tuum</p>
  <p>Fudi rebelles. Fau. Crescit in venis amor.</p>
  <p>Cri. In te redundat, quicquid est gestum prius.</p>
  <p>(385) Et quod mereri forsan applausum potest.</p>
  <p>In me triumphas, non ego, tota haec tua</p>
  <p>Sit, Christe, pompa, victor es, vici tuâ</p>
  <p>Adjutus aurâ. Fau. tanta me pietas trahit,</p>
  <p>Novosque in ignes mente confusam rapit.</p>
  <p>(390) Cri. Unum oro, Christe, quam gero mentem rege,</p>
  <p>Illudque legi pectus addictum tuae</p>
  <p>Serva benignus. Castus armorum sequar</p>
  <p>Omen tuorum, &amp; innocens vivam tibi</p>
  <p>Seu bella rursus has meas poscant manus,</p>
  <p>(395) Seu patris Aulae regimen in partem vocet.</p>
  <p>Fac pectus istud nullus immutet dolus:</p>
  <p>Illi voluptas cedat, &amp; falso Venus</p>
  <p>Ornata fuco; potius in mortem ruam,</p>
  <p>Quam me vel unâ labe commaculem nocens</p>
  <p><milestone unit="page" facs="94"/></p>
  <p>(400) Fau. Eheu! amores forte contemnet meos,</p>
  <p>Eheu! &amp; istas perferam cordis faces?</p>
  <p>O mors, dolores rumpe, non possum amplius,</p>
  <p>Abrumpe pectus, sola, mors, tantum potes</p>
  <p>Lenire morbum. Crisp. Causa quae tanti est mali?</p>
  <p>(405) Vox haec novercae est, en suo incumbit malo.</p>
  <p>Augusta Genitrix, imbre quid tanto mades?</p>
  <p>Quid est? quid istos moesta singultus trahis?</p>
  <p>Satisne salva? Fau. Nulla jam restat salus,</p>
  <p>C Age fare, quo res in loco est? F. Misero in loco est.</p>
  <p>(410) Cr. Etiam in triumpho? Fau. Sit licet, per me licet</p>
  <p>De me triumpha, victa vel morti dabo</p>
  <p>Perempta vitam. Cr. Mater. Fau. O nomen grave!</p>
  <p>Relinque nomen, inde non venit salus.</p>
  <p>Cris. Sinistra num sors Caesarem Patrem premit</p>
  <p>(415) Victore Nato? Fau. Me tuam matrem premit.</p>
  <p>Cr. Quod crimen Aulae est F. Aula non crimen facit.</p>
  <p>Intus laboro. Faxit aetherus Tonans</p>
  <p>Abrupta Manes inter obscuros ferar.</p>
  <p>Ingrata vita est, danda vel per te est salus.</p>
  <p>(420) Cri. Per me? Fau. Parentem diligis si me tuam.</p>
  <p>Cris. Placere matri summa laus semper mihi est.</p>
  <p>Jube quod optas, morte, sic testor Polum,</p>
  <p>Nostrâ salutem, qua licet, matri adferam.</p>
  <p>Pro te arma rursus induam, pro te offeram</p>
  <p>(425) Hoc pectus armis; pone me quâ sol rotis</p>
  <p>Adurit agros, proximum Eo ô solum,</p>
  <p>Aut quâ reducto non viret Tellus die,</p>
  <p>Tua jussa semper corde flammato sequar.</p>
  <p>Fau. Tua ista charum te mihi virtus facit</p>
  <p><milestone unit="page" facs="95"/></p>
  <p>(430) Generose Crispe, faxit in laudem tua</p>
  <p>Assurgat aetas semper, &amp; referat Patrem.</p>
  <p>In te ille vivit, indolemque in te Patris,</p>
  <p>Quae Flaviorum Gentis excelsae est, amo.</p>
  <p>At heu, dolore saucia extremo meis</p>
  <p>(435) Succumbo lachrymis. C. Fare, quis tandem est dolor?</p>
  <p>Fau. Matris dolorem scire ne, Fili, velis.</p>
  <p>C. Etiam opto, Mater, ut juvem. F. Crispe, hoc potes.</p>
  <p>Cri. Age ergo, fare, nullus ignoto malo</p>
  <p>Adfert medelam. Fau. Ferre tu solus potes.</p>
  <p>(440) Cri. Promitto, pro te nam mihi est votum mori,</p>
  <p>Si sit necesse. Fau. Crispe, si matrem me amas,</p>
  <p>Etiam iuvabis. Cri. Dubius haud meus est amor. ˂ invabis</p>
  <p>Parere possum, tu jube. Fau. Nulla est opus</p>
  <p>Hic morte pro me. Rursus insurgit dolor,</p>
  <p>(445) Et concitatus lancinat pectus tremor.</p>
  <p>Lachrymae loquuntur pectoris moti malum</p>
  <p>O Crispe! moestam, quâ licet, matrem juva.</p>
  <p>Cri. Juvabo, tantum liceat. Fau. Huc intro subi.</p>
  <p>Soli patere nam tibi debet dolor,</p>
  <p>(450) Alios latere. Cri. Perge, te, Mater sequor.</p>
</div>
<div type="level1" xml:id="scena-tertia.-1">
  <head>11. SCENA TERTIA.</head>
  <p>AULICUS SENEX.</p>
  <p>HIc cuncta vereor, nec satis constans sibi</p>
  <p>Praesagit animus multa. Vixisse hactenus</p>
  <p>Satis est in Aula; lubrica hîc saevos facit</p>
  <p>Fortuna ludos; Aula multorum est parens</p>
  <p><milestone unit="page" facs="96"/></p>
  <p>(455) Semper malorum, rarus hic casto est locus</p>
  <p>Unquam pudori, nec fides certam tenet</p>
  <p>Jurata sedem; fraudibus semper patent</p>
  <p>Aurata Regum tecta; qui fidit parum</p>
  <p>Beatus ille est, cordis atque oris gravis</p>
  <p>(460) Discordia hic est, namque simulato fluunt</p>
  <p>Ab ore verba, &amp; imprecantur tunc malè</p>
  <p>Bene cum precantur; servitia fictus crepat</p>
  <p>Amore vultus, odia sed latens fovet</p>
  <p>Animus severa. Si quid est actum benè</p>
  <p>(465) Levis sequetur gratia; at si quid malè,</p>
  <p>Oftensa grandis. Cuncta metitur favor</p>
  <p>Non merita vitae; vera si perstes loqui.</p>
  <p>Tibi nocebis, veritas Aula exulat.</p>
  <p>Si grata, fies gratus; in vultu est Ducis</p>
  <p>(470) Modus loquelae, perditur verbo favor</p>
  <p>Saepe omnis uno. Hîc una res constans manet,</p>
  <p>Servire semper, aggredi quod non placet,</p>
  <p>Videre multa &amp; invidere plurima.</p>
  <p>Canum intueri verticem rarum est bonum,</p>
  <p>(475) Vix hic senescit ullus, aut dolo cadit,</p>
  <p>Aut se ipse perdit. Vereor ut Crispum malè</p>
  <p>Fortuna mulctet; fraudis ignara aulicae est</p>
  <p>Juvenilis aetas; ista non placet parens.</p>
  <p>Ut verba ficto languida emittit sono?</p>
  <p>(480) Fraus in dolore est, non dolet, quae sic dolet.</p>
  <p>Decipere semper foeminae flendo solent.</p>
  <p>Fraus est in ore, retia innectit loquens,</p>
  <p>Attrahere blandis foeminae verbis solent.</p>
  <p>Fraus est in oculis, laedit aspectu intuens.</p>
  <p><milestone unit="page" facs="97"/></p>
  <p>(485) Nam vulnerare foeminae aspectu solent.</p>
  <p>Quis hic tumultus? Crispe, jam timeo tibi.</p>
  <p>Errare in Aulâ facilè non cautus potest.</p>
</div>
<div type="level1" xml:id="scena-quarta.-1">
  <head>12. SCENA QUARTA.</head>
  <p>Fausta, Crispus, Aulicus, Nutrix.</p>
  <p>FAUSTA.</p>
  <p>ETiam recedis? nil dabis? Cri. Mater nihil,</p>
  <p>Tolle exsecrandum facinus, infandas preces</p>
  <p>(490) Male sana linque. Fau. Pectus hoc saltem precor</p>
  <p>Transadige ferro, jam mori, certum est mori.</p>
  <p>Superbe, matrem perimis, &amp; victor fugis?</p>
  <p>Adde addę mortem torve, cui vitam negas.</p>
  <p>O Crispe, Crispe? Cri. Deficit. Fau. Solum manum</p>
  <p>(495) Da Crispe. Cri. Tollam; forte peccaret furor</p>
  <p>Vesanus in se. Surge composito decet</p>
  <p>Animo quiescas, Natus in thalamum Patris</p>
  <p>Penetrabo nunquam; tolle non castas manus,</p>
  <p>Ne tange castum, Aul. Vah Tonans ecquod scelus!</p>
  <p>(500) Fau. Ferrum hoc relinques, hoc tui spolium quoque.</p>
  <p>Cri. Fuge, Crispe, satis est, integer tibi est pudor.</p>
  <p>Fau. O moriar! O ô moriar! O ô sol tuos</p>
  <p>Jam tolle radios, tolle flammatum jubar,</p>
  <p>Pellenda ferro est vita, quam Crispus malè</p>
  <p>(505) Mihi reliquit. O Tonans vixi satis,</p>
  <p>Ulciscar istud quodquod est ferro malum,</p>
  <p>Aggredere, dextra, robur incassum cadit,</p>
  <p>O fida Nutrix! Nut. Domina, ne peccet furor.</p>
  <p><milestone unit="folio" facs="G"/></p>
  <p><milestone unit="page" facs="98"/></p>
  <p>Depone ferrum, Fau. Quicquid, heu! vitae mihi est</p>
  <p>(510) Abrumpe, Nutrix, sola mors nostra est salus.</p>
  <p>Nut. Assurge, Domina, non decet ferro hic tuam</p>
  <p>Tentare vitam, Caesar est ultor tibi,</p>
  <p>Subi in penates, recreet mentem quies.</p>
  <p>Aul. Nempe hoc verebar, semper in luctum cadit</p>
  <p>(515) Laetitia magnae sedis; involuet scelus</p>
  <p>Forte innocentem. Foeminae haud turpem pati</p>
  <p>Possunt repulsam, protinus surgit dolor:</p>
  <p>Nec usitatâ fraude vindictam petunt.</p>
  <p>Iras amori saepe conjungunt suo</p>
  <p>(520) Si quis repellat, &amp; necem tantum volunt.</p>
  <p>Irata mulier pessima est mundi lues.</p>
  <p>Si sit noverca, sceleris est omnis capax.</p>
  <p>Sed ibo, rursus cuncta ut explorem decet.</p>
  <p><hi rend="bold">CHORVS.</hi></p>
  <p>Honorariorum Puerorum &amp; Puellarum.</p>
  <p>VT semper aequor turbidis,</p>
  <p>(525) Hinc inde surgit fluctibus,</p>
  <p>Quando unda pulsat aethera,</p>
  <p>Et rursus in fundum cadit.</p>
  <p>Sic Aula vix motu caret;</p>
  <p>Vel livor urget, vel timor,</p>
  <p>(530) Libido vel motus ciet.</p>
  <p>Sic inquieto Principes</p>
  <p>Fruuntur aevo, sic sibi</p>
  <p>Ambitio semper est gravis,</p>
  <p><milestone unit="page" facs="99"/></p>
  <p>Et Aula ceu mons celsior</p>
  <p>(535) Turbatur undique flatibus.</p>
  <p>Quicunque tranquillam cupit</p>
  <p>Vitam beatè degere</p>
  <p>Remotus Aulam deserat.</p>
  <p>Est Aula fortunae domus,</p>
  <p>(540) Hic illa ludit insolens,</p>
  <p>Hos tollit, illos deprimit,</p>
  <p>Volutat atrox omnia.</p>
  <p>Est Aula splendida servitus:</p>
  <p>Hîc sustinent omnes jugum,</p>
  <p>(545) Servitur uni ab omnibus,</p>
  <p>Et serviunt omnes sibi.</p>
  <p>Est Aula miseriae Domus,</p>
  <p>Omnes gemunt dum serviunt,</p>
  <p>Omnes gemunt quando ambiunt,</p>
  <p>(550) Omnes gemunt quando invident.</p>
  <p>Pietas fidesque hinc exulant,</p>
  <p>Sinceritas hîc fallitur,</p>
  <p>Et veritas expellitur.</p>
  <p>Simulatio regnum tenet,</p>
  <p>(555) Libido leges explicat,</p>
  <p>Livor resistit omnibus.</p>
  <p>Sub purpurâ labes latent,</p>
  <p>Et vitia fasces occulunt.</p>
  <p>Ambitio non servat modum,</p>
  <p>(560) Et fine dum certo caret,</p>
  <p>Se perdit, atque in se perit.</p>
  <p>Hic innocens deluditur,</p>
  <p>Hic optimus contemnitur.</p>
  <p><milestone unit="folio" facs="G2"/></p>
  <p><milestone unit="page" facs="100"/></p>
  <p>Augere qui potest opes,</p>
  <p>(565) Et sese honore tollere;</p>
  <p>Apud Aulicos solus sapit.</p>
  <p>Contemptor hîc non est opum,</p>
  <p>Delusa paupertas gemit,</p>
  <p>Et vilis est quisquis pius.</p>
  <p>(570) Affectibus qui temperat,</p>
  <p>Violentus hic se negligit.</p>
  <p>Licere credunt, quod placet,</p>
  <p>Quòd jus vetat durum &amp; grave est,</p>
  <p>Et vindicare qui potest,</p>
  <p>(575) Hic solus est Heros Potens.</p>
  <p>Favor gubernat omnia,</p>
  <p>Multum meretur qui placet,</p>
  <p>Et celsa virtus displicet.</p>
  <p>Hîc retia obtendit dolus</p>
  <p>(580) Capiuntur illis qui boni.</p>
  <p>Et fraude dum serpit malum,</p>
  <p>Juvenilis aetas fallitur.</p>
  <p><hi rend="bold">Finis triumphi luctus est,</hi></p>
  <p>Et gaudiorum meta mors.</p>
  <p>(585) O, Crispe, metuimus tibi,</p>
  <p>Fortuna ne te subruat,</p>
  <p>Tibi quae triumphum praeparat.</p>
  <p>Metuendus Aularum est favor</p>
  <p>Tunc; quando blanditur nimis.</p>
  <p>(590) Ridendo fortuna opprimit</p>
  <p>Timenda semper cum favet.</p>
  <p><milestone unit="page" facs="101"/></p>
</div>
<div type="level1" xml:id="actvs-tertivs.">
  <head>15. ACTVS TERTIVS.</head>
  <p></p>
</div>
<div type="level1" xml:id="scena-prima.-2">
  <head>16. SCENA PRIMA.</head>
  <p>Crispus, Aulicus.</p>
  <p>CRISPVS.</p>
  <p>ACtum est, triumphos invida evertit meos</p>
  <p>Fortuna; quid agam? frigido inserpit gelu</p>
  <p>Totos per artus horror, &amp; mentem pavor</p>
  <p>(595) Quatit trementem. Magne coelorum parens</p>
  <p>Tu solus istos cordis innocui vides</p>
  <p>Judex recessus, lumine aeterno notas</p>
  <p>Quicquid latebris abditum obscuris latet.</p>
  <p>Te fraude nullâ pectus humanum potest</p>
  <p>(600) Decipere, sontes cernis, insontes vides,</p>
  <p>Latere culpa Numinis lumen tui,</p>
  <p>Obscura quanquam, non potest; si sum nocens</p>
  <p>Age, congregatos rumpe nimborum globos,</p>
  <p>Et fulmen istud pectus excipiat tuum.</p>
  <p>(605) Submitto clarum verticem, coelum tonet,</p>
  <p>Et quicquid in me est coelicae effringant faces,</p>
  <p>Nullum recuso fulmen, in flammas eat</p>
  <p>Vel totus Aether. Istud ut dirum nefas,</p>
  <p>Ut facinus istud sceleris incesti hauserim?</p>
  <p>(610) Sacrum ut parentis corde polluto thorum</p>
  <p>Violasse dicar? Nempe, qui Ponti vias,</p>
  <p>Audax subivi, quique calcavi pede</p>
  <p>Cruoris alti gurgites, aestum &amp; nives</p>
  <p><milestone unit="folio" facs="G3"/></p>
  <p><milestone unit="page" facs="102"/></p>
  <p>Perpessus idem ferreas inter manus,</p>
  <p>(615) Qui dura populis bella longinquis ferens</p>
  <p>Rubui cruore non semel sparsus meo,</p>
  <p>Polluere vellem Venere damnatâ thoros?</p>
  <p>Inter labores Martios friget Venus,</p>
  <p>Venus est in Aulis, otio &amp; luxu simul</p>
  <p>(620) Nutritur illa. Quisquis horrescit gravi</p>
  <p>Fractus labore; quisquis &amp; famem &amp; sitim</p>
  <p>Imbresque &amp; aestum &amp; frigus, &amp; pondus grave</p>
  <p>Patitur sub armis non potest blando capi</p>
  <p>Veneris amore. O saeculi monstrum tui</p>
  <p>(625) Fausta impudica! Aul. Pectore oppresso stupet,</p>
  <p>Et sensus haeret, casta mens nescit pati</p>
  <p>Famae ruinam. Cri. Crispe quo vertes gradum?</p>
  <p>Jam vile nomen est tuum, &amp; quanquam innocens,</p>
  <p>Nocens vocaris, foedus, impurus, reus.</p>
  <p>(630) O Astra! non sum, pectus hoc culpâ caret,</p>
  <p>Fraus est novercae; gloriae semper fui</p>
  <p>Ingens sititor, nec fuit quicquam mihi</p>
  <p>Charum sub armis praeter hoc nomen Ducis.</p>
  <p>Si vultus iste, torvus atque hirtus tamen,</p>
  <p>(635) Placuit Novercae, pectoris nulla est mei</p>
  <p>Damnanda labes, traxit in culpam parens</p>
  <p>Humanitatis quicquid affulsit meae.</p>
  <p>O Roma, qualem jam tuum Crispum putas?</p>
  <p>Aul. Curare semper innocens famam solet,</p>
  <p>(640) Clarumque nomen; ecce succumbit sibi.</p>
  <p>Laesoque tremulos corde singultus trahit.</p>
  <p>Cri. O anime, quid nunc? impius passim vocor,</p>
  <p>Pius in novercam dum fui. Spero tamen</p>
  <p><milestone unit="page" facs="103"/></p>
  <p>Insons timere non potest; damnet Pater</p>
  <p>(645) Et in hunc secures verticem stringat suas,</p>
  <p>Ignarus, insons moriar, hoc solatium est.</p>
  <p>Deus innocentes deserit nunquam viros.</p>
  <p>Neget triumphum Caesar, in coelo Tonans</p>
  <p>Dabit triumphum. Quo tamen? Aul. Dum spes subit</p>
  <p>(650) Iterum in dolores labitur pectus suos,</p>
  <p>Nec sponte lachrymae lumina invito cadunt.</p>
  <p>Cri. Spes est triumphi lapsa, mors tantum manet,</p>
  <p>O Crispe, fugies? exul errabis, vagus,</p>
  <p>Extorris? ô sors! ut Patrem linquas tuum?</p>
  <p>(655) Ut Patriam? fuge attamen, fuge improbam,</p>
  <p>Fuge impudicam, castra te servent tua.</p>
  <p>Dicenda si sit causa nil timeo innocens.</p>
  <p>Aul. Excedit, &amp; se militi credit suo.</p>
  <p>Haec sors in Aula est, innocens hîc fit reus</p>
  <p>(660) Crimenque sontes deferunt, fors una lux</p>
  <p>Tot jam per annos inclytum perdet decus,</p>
  <p>Perdet triumphum. Fronte cum blandâ jocos</p>
  <p>Fortuna miscet, exitum semper time.</p>
  <p>Turbatur Aula, murmur obscurum omnium est,</p>
  <p>(665) Timent &amp; haerent, suspicantur &amp; dolent.</p>
  <p>Non una mens est omnium, ancipiti trahunt</p>
  <p>Animo dolores. Hic ait, Fausta est rea,</p>
  <p>Animo impudicas impio occultat faces.</p>
  <p>Contenta non est Caesaris tantum thoro.</p>
  <p>(670) Lasciva forma est, lumina involuunt dolos.</p>
  <p>Facile, inquit alius, decipit juvenem Venus,</p>
  <p>Haec ardet aetas, quod placet facile arripit</p>
  <p>Et dum voluptas ignibus pectus coquit</p>
  <p><milestone unit="folio" facs="G4"/></p>
  <p><milestone unit="page" facs="104"/></p>
  <p>Ruit in ruinam. Sic timent, &amp; quod timent,</p>
  <p>(675) Incerta dum sunt omnia, ignorant tamen.</p>
  <p>At ecce Caesar, quantus in vultu est furor!</p>
</div>
<div type="level1" xml:id="scena-secunda.-2">
  <head>17. SCENA SECUNDA.</head>
  <p>Constantinus Imp. Constantinus Consul,</p>
  <p>Aulicus.</p>
  <p>CONSTANTINVS IMP.</p>
  <p>QUid est? ut ecce totus in flammas eo</p>
  <p>Irascor, &amp; mens vix suum motum capit.</p>
  <p>Ipse haereo in me, pectora occluso labant</p>
  <p>(680) Stupefacta sensu, vox silet, vultus cadit.</p>
  <p>Ubi sum? tumultu concitor totus novo,</p>
  <p>Despero, spero, doleo, &amp; indignans fremo.</p>
  <p>Quae fama Crispe est? Roma quo laedit meum</p>
  <p>Rumore sceptrum? turbor &amp; motus mei</p>
  <p>(685) Ignoro causam. Aul. Sat scies causam cito.</p>
  <p>Const. O Crispe, forsan hos tuo Patri facis</p>
  <p>Nocens dolores, forsan hos Conjux facit.</p>
  <p>Ignarus erro, &amp; doleo, &amp; irascor mihi,</p>
  <p>Et ipse Caesar lachrymor. Fili quid est?</p>
  <p>(690) O Crispe, Crispe, Crispe quo Patrem trahis!</p>
  <p>Quae fama de te est? murmurant omnes, dolent,</p>
  <p>Et me intuentur. Aul. Culpa quaecunque est, tibi</p>
  <p>Pariet dolores, nam decus tangit tuum.</p>
  <p>Const. Quis hic? quis istâ voce respondet mihi?</p>
  <p>(695) Aul. Tuus minister Caesar. Const. Ut vultus jacet?</p>
  <p>Aul. Pudet. Const. Pudoris causa quae tandem est tui?</p>
  <p><milestone unit="page" facs="105"/></p>
  <p>Aul. Tu Caesar es, me miseret Augustae Domus.</p>
  <p>Const. Expone causam, Aul. non sinit fari pudor,</p>
  <p>Augusta dicet. Const. Nunc ubi est. Consul. Clausa est domi,</p>
  <p>(700) Vitam dolores inter incertam trahit. Succurre, Caesar,
  conjugi, &amp; domui tuae.</p>
  <p>Sese ipsa laesam Roma deplorat tua.</p>
  <p>Vis facta honori est, &amp; pudor raptus gemit,</p>
  <p>Justitia dextram Caesar implorat tuam.</p>
  <p>(705) Const. Vim Natus ergo fecit? Consul. Arcanum hoc sui</p>
  <p>Conjux pudoris pandet, &amp; dicet reum.</p>
  <p>Hostes subegit, qui tuam foedat domum,</p>
  <p>Hostisque Patri factus evertit domum.</p>
  <p>Haec fama Romae est, plebs meos fasces movet.</p>
  <p>(710) Forum &amp; tribunal postulat, ne sit scelus</p>
  <p>Impune tantum. Caesar en prodit tua</p>
  <p>Augusta conjux, ore dejecto suam</p>
  <p>Agit ipsa causam, lachrymae tantum juvant.</p>
</div>
<div type="level1" xml:id="scena-tertia.-2">
  <head>18. SCENA TERTIA.</head>
  <p>Constantinus, Fausta, Aulicus, Constantinus</p>
  <p>Consul, Nutrix.</p>
  <p>CONSTANTINVS.</p>
  <p>O chara Conjux, livido ut vultu jaces?</p>
  <p>(715) Ut moesta tremulo corde singultus trahis?</p>
  <p>Age, fare, Nut. Vocem mutus exciudit dolor,</p>
  <p>Confusa mens est, dejicit vultum pudor.</p>
  <p>Const. Attolle vultum, veste non istâ tegas</p>
  <p>O chara Conjux. Fau. Nomen hoc quondam fuit.</p>
  <p><milestone unit="folio" facs="G5"/></p>
  <p><milestone unit="page" facs="106"/></p>
  <p>(720) Const. Et remanet istud; fare, sum conjux tuus.</p>
  <p>Fau. Meae loquuntur lachrymae. Cons. Vocem exere.</p>
  <p>Fau. Pudet, silere quicquid est praestat mihi,</p>
  <p>Tibique. Const. Conjux, ne sile, quod, te premit.</p>
  <p>Fau. Perimat, prematque, est unicum votum mori</p>
  <p>(725) Cum raptus, eheu! Co. Quid siles? Fa. Raptus pudor.</p>
  <p>Per te, per omne quod fuit pignus mei</p>
  <p>Amoris olim. Const. Vulnere hanc mentem enecas.</p>
  <p>Fau. Per casta quondam pectora, heu! quondam tibi</p>
  <p>Servata soli. Const. Prô Tonans! Caesar miser!</p>
  <p>(730) Fau. Per hoc amoris conscium pectus mei,</p>
  <p>Per dexteram istam. Cons. Quid petis? Fa. Ferro hoc meum</p>
  <p>Transadige pectus, ipsa vel rumpam manu.</p>
  <p>Con. O vive Conjux. Fa. Casta non possum amplius,</p>
  <p>Pudica Caesar hactenus vixi tibi,</p>
  <p>(735) Concede mortem. Const. Vive. Fau. Non possum
  amplius,</p>
  <p>Ingrata vita est cum pudor raptus jacet.</p>
  <p>Natura retro est versa, Const. Quid nectis moras?</p>
  <p>Effare totum. Fau. Sanguis est in me tuus,</p>
  <p>Et mixta Proles; Crispus! Cons. Heu perij! ô Tonans!</p>
  <p>(740) Et Crispus istud? Fau. Vim intulit, ferro minax</p>
  <p>Vicit pudorem, dubia sum Conjux tibi,</p>
  <p>Permitte mortem, morte pollutum eluam.</p>
  <p>In me pudorem: lachrymas testes vides,</p>
  <p>Et erunt perennes lachrymae. Vitae pudet,</p>
  <p>(745) Averte vultum, Phoebe, jam vitae pudet.</p>
  <p>Cons. Cohibete ferrum. Fa. Liquit hoc ferrum mihi</p>
  <p>Rapti pudoris pignus, hanc clamydem quoque.</p>
  <p>Abscede Nutrix, quo jacet ferro pudor</p>
  <p>Haurire mens est sanguinem. Quid me tenes?</p>
  <p><milestone unit="page" facs="107"/></p>
  <p>(750) Si casta nequeo vivere, exopto mori.</p>
  <p>Const. Retinete miseram. Nut. Sensibus clausis stupet,</p>
  <p>Ut ecce pallet? mente conceptam induit,</p>
  <p>Et ore mortem; lachrymae tantum fluunt.</p>
  <p>Aul. Mens ficta raro est innocens, fraudes tegit.</p>
  <p>(755) Hi foeminarum sunt doli, cum sunt reae</p>
  <p>Lachrymis loquuntur, &amp; mori tantum volunt.</p>
  <p>Nut. Vix est superstes, vultus in mortem cadit,</p>
  <p>Excedit. const. Eheu magne regnator Poli,</p>
  <p>Et cernis istud sceleris infandi nefas?</p>
  <p>(760) Et Roma monstrum hoc cernis? ô lentos Poli</p>
  <p>Ultoris ignes! Natus est hostis Patri,</p>
  <p>Natus Parentis polluit thalamum sui,</p>
  <p>Natus Novercam Venere damnata obruit;</p>
  <p>Dubiumque Matris nomen &amp; sponsae facit.</p>
  <p>(765) Et lenta cessant fulmina? &amp; nondum tonat</p>
  <p>Commotus aether? ipse sceleratum opprimam,</p>
  <p>Rapite huc, Parentis sentiat sceptrum sui.</p>
  <p>Consul Moderare Caesar impetum, cita reum,</p>
  <p>Dicenda causa est, ordo justitiae exigit.</p>
  <p>(770) Sic ipse famae consules, Caesar, tuae. (exequar,</p>
  <p>Const. Cura ista, Consul, sit tua. consu. Hanc mox exequar,</p>
  <p>Citabo Crispum. Pro Duce opponat manus</p>
  <p>Fortasse miles. Const. Coge vi, si vim facit.</p>
  <p>Tu, Fausta, vive Caesaris conjux tui,</p>
  <p>(775) Thalamique consors. Ite, nam dandum est meo</p>
  <p>Aliquid dolori, hic arbitris vacet locus.</p>
  <p>Nut. Intremus ergo Domina; vix superest sibi.</p>
  <p><milestone unit="page" facs="108"/></p>
</div>
<div type="level1" xml:id="scena-quarta.-2">
  <head>19. SCENA QUARTA.</head>
  <p>Constantinus Imperator.</p>
  <p>QUicunque regum sceptra mirari solet, Et istud alti verticis
  fulgens decus,</p>
  <p>(780) Hodie obstupescat, meque regnantem intuens</p>
  <p>Miserum esse dicat, quisquis est Caesar potens.</p>
  <p>En ipse Caesar sede pollutâ rego,</p>
  <p>En ipse Natum postulo ad poenas Pater.</p>
  <p>Miser esse Caesar dum potest, miser est Pater:</p>
  <p>(785) Spes nostra Natus hactenus, spes excidit</p>
  <p>Sperata Nati gloria opprobrium attulit.</p>
  <p>Et haec in Aulâ Caesaris. Judex Pater,</p>
  <p>Reusque Natus, laesa mater, &amp; mea est</p>
  <p>Infamis Aula; causa quaecunque est, Patri est</p>
  <p>(790) Matrique turpis, &amp; meo Nato nocet.</p>
  <p>Ibo ad tribunal, exuam Judex Patrem,</p>
  <p>Natura Patrem retinet, excludit forum.</p>
  <p>Damnare Natum debeo, tamen est meus,</p>
  <p>Damnabo nostrum sanguinem. Quisquis cadet</p>
  <p>(795) Mihi peremptus occidet. Causam audient</p>
  <p>Quicunque cives; nempe Caesareae Domus</p>
  <p>Vitia &amp; pudendum dedecus; cuncta hic meum</p>
  <p>Tangunt honorem, cuncta devoluunt gravem</p>
  <p>In me dolorem. Purpurae hoc fallax decus,</p>
  <p>(800) Honorque sceptri est. Vivo deceptus Pater,</p>
  <p>Mundumque fraenans proditus Caesar rego.</p>
  <p>Mihi servit Orbis, hostis est Natus Domi;</p>
  <p>Mea jussa Gentes audiunt, Natus thorum</p>
  <p><milestone unit="page" facs="109"/></p>
  <p>Maculat parentis; regitur Impersum benè,</p>
  <p>(805) Domus una peccat, &amp; mea est. Mundus videt</p>
  <p>Quondamque discent posteri; infelix ero</p>
  <p>Fabula Nepotum. Crispe, non, non hoc mihi</p>
  <p>Spondebat istud pectus, &amp; clarae indolis</p>
  <p>Spes magna, fallax frontis ingenuae est fides.</p>
  <p>(810) Agedum resigno quicquid est in me Patris,</p>
  <p>Poscit tribunal Judicem. Pietas tamen</p>
  <p>Eheu, rebellat; sentio, immutor mihi.</p>
  <p>Miserere; Pietas, inquit, est Natus tuus,</p>
  <p>Justitia, puni, dicit, hic non est tuus.</p>
  <p>(815) Voluor, revoluor; rapior, &amp; dum sum pater</p>
  <p>Nequeo esse Judex; Attamen Judex ero,</p>
  <p>Quaeratur, adsit, pereat, exemplum dabo.</p>
  <p><hi rend="bold">CHORVS.</hi></p>
  <p>Puerorum &amp; Puellarum.</p>
  <p>MUlier quantum est sub sole malum!</p>
  <p>Callida struxit retia Crispo.</p>
  <p>(820) Juvenem cepit, decepit amans,</p>
  <p>Improba sacros vertit amores,</p>
  <p>Juvenisque insons induit hamum.</p>
  <p>Sic nempe latet dulce venenum,</p>
  <p>Pietas cum se fingit amare.</p>
  <p>(825) Veniunt blandis omina verbis,</p>
  <p>Et mox adsunt tormina mentis.</p>
  <p>Heu!heu! nimium foemina fallax!</p>
  <p>Parcite superi! si vota juvant,</p>
  <p><milestone unit="page" facs="110"/></p>
  <p>Vivat longo tempore Crispus.</p>
  <p>(830) Martia quaerit bella severus,</p>
  <p>Semper rutilis laetus in armis,</p>
  <p>Interque acies luce tremendas,</p>
  <p>Foemineos trux despicit astus.</p>
  <p>Heu! heu! nimium foemina fallax!</p>
  <p>(835) Quantos vertit ficta triumphos?</p>
  <p>Crispo debet nobile sceptrum</p>
  <p>Moderans terrae Caesar habenas,</p>
  <p>Aurea referens saecula Caesar,</p>
  <p>At nunc mulier miscuit, heu! heu!</p>
  <p>(840) Laeto mortem moesta triumpho.</p>
  <p>Parcite, Superi, Crispus honorum</p>
  <p>Praemia referat certa suorum,</p>
  <p>Si quae forsan culpa Novercae est,</p>
  <p>Non haec Crispi pectora tangit</p>
  <p>(845) Castae semper coluit juvenis</p>
  <p>Tempora vitae. Fallax Venus est,</p>
  <p>Improba Iudens decipit oculis,</p>
  <p>Et mentito sermone jocans</p>
  <p>Miseros semper fallit amantes.</p>
  <p>(850) Intima quando vellicat animum,</p>
  <p>Cordisque lares igne perurit,</p>
  <p>Fugient castae mentis honores,</p>
  <p>Ratio cedit, sola voluptas</p>
  <p>Tenebris animi mersa profundis,</p>
  <p>(855) Ubi non reperit, mella requirit.</p>
  <p>Et mella tenens inquinat ora,</p>
  <p>Inquinat animum; famam perdit.</p>
  <p>Heu! heu! nimium foemina fallax!.</p>
  <p><milestone unit="page" facs="111"/></p>
  <p>Si non votis laeta cupitis</p>
  <p>(860) Gaudeat, astus mille dolosos,</p>
  <p>Et mille novas callida fraudes</p>
  <p>Reperit; vafrum suscitat animum,</p>
  <p>Et dum fingit moesta dolorem,</p>
  <p>Et dum mortem ficta precatur</p>
  <p>(865) Animi culpas astuta tegit.</p>
  <p>Heu tibi nimium Crispe timemus!</p>
  <p>Agmina quem non Martia vincunt,</p>
  <p>Una incautum foemina perdit.</p>
  <p>Et saepe domi grande periclum</p>
  <p>(870) Invenit Heros inclytus armis.</p>
  <p>Heu! heu! nimium foemina fallax,</p>
  <p>Parcite, Superi, parcite Crispo.</p>
</div>
<div type="level1" xml:id="actvs-qvartvs.">
  <head>21. ACTVS QVARTVS.</head>
  <p></p>
</div>
<div type="level1" xml:id="scena-prima.-3">
  <head>22. SCENA PRIMA.</head>
  <p>Constantinus Consul, Praefectus Vrbis.</p>
  <p>CONSUL.</p>
  <p>IUstitia curas consulum, &amp; dextras petit.</p>
  <p>Servare cives munus est primum, &amp; alterum</p>
  <p>(875) Punire sontes: Patriae Consul suae</p>
  <p>Consulere debet. Culpa tunc culpam trahit</p>
  <p>Cum poena nulla est; scelera succedunt sibi</p>
  <p>Cum sunt inulta, &amp; improbos judex facit</p>
  <p>Non puniendo; nam licere tunc putant</p>
  <p><milestone unit="page" facs="112"/></p>
  <p>(880) Quod est inultum. Sterile vix unquam est scelus;</p>
  <p>Agendo crescit, crescit exemplo quoque.</p>
  <p>Laus prima Romae saeculis priscis fuit</p>
  <p>Poenâ nocentes plectere, &amp; crescens scelus</p>
  <p>Resecare ferro. Exempla majorum sequar.</p>
  <p>(885) Consul scelestos puniam, jactent licet</p>
  <p>Stirpemque, avosque, &amp; generis illustres sui</p>
  <p>Currus, togasque. Clarus est nemo nocens,</p>
  <p>Peccare non est nobilis, vulgi est levis.</p>
  <p>Jam nota Crispi est culpa, foedavit Patris,</p>
  <p>(890) Matrisque thalamum, Roma non patitur nefas,</p>
  <p>Et pro triumpho juvenis incesti necem</p>
  <p>Ultrò reposcit. Audit hoc Rector poli.</p>
  <p>Nunquam hoc inultum Consul emittam scelus.</p>
  <p>Praef. At natus ipse est Caesaris. Con. Plectam acrius,</p>
  <p>(895) Nam crimen auget ipsa nobilitas suum.</p>
  <p>Praef. Punire rarum est nobiles, clarum genus</p>
  <p>Excusat omnes: Judici opponunt sua</p>
  <p>Patrumque merita. Cons. Saeculi est error novi;</p>
  <p>Si claritate generis evadant rei,</p>
  <p>(900) In scelera vulgus ibit; exemplo solet</p>
  <p>Peccare vulgus. Merita non tollunt scelus,</p>
  <p>Meritisque semper derogat qui fit nocens.</p>
  <p>Si qui merentur, proemio ornentur suo.</p>
  <p>Si sint nocentes, poena delictum premat.</p>
  <p>(905) Haec certa nam sunt fulcra regnorum duo.</p>
  <p>Praef. Cum viliore forsan illustres cupis</p>
  <p>Censere vulgo. Cons. Scelera distinguunt reos,</p>
  <p>Non stirps avorum, quisquis infligit necem,</p>
  <p>In scelera saevit: ipsa sceleribus est comes</p>
  <p><milestone unit="page" facs="113"/></p>
  <p>(910) Persona tantum. Praef. Sed reget Caesar forum,</p>
  <p>Reget &amp; tribunal. Consul. Ipse praeveniam, Pater</p>
  <p>Hic esse Judex non potest; si sit tamen,</p>
  <p>Exuere Patrem debet. Actutum moras</p>
  <p>Praefecte rumpe, castra quae Crispus tenet,</p>
  <p>(915) Accede, Crispum, nam jubet Caesar, cita,</p>
  <p>Praesto ad tribunal adsit, hic jam jam reo</p>
  <p>Dicenda causa est. Praef. Militum vereor manus.</p>
  <p>Cons. Si quis resistat viribus cogam meis,</p>
  <p>Mandata portas Caesaris, cuncti audient.</p>
  <p>(920) P. Mox ibo. C. Perge, nostra nam causa haec quoque
  est:</p>
  <p>Moriente Crispo facilis ad regnum est via.</p>
  <p>Sum primus haeres, primus &amp; Crispum sequor.</p>
</div>
<div type="level1" xml:id="scena-secunda">
  <head>23. SCENA SECUNDA:</head>
  <p>Crispus, Artemius Tribunus Militum,</p>
  <p>Praefectus Vrbis, Omnes Milites.</p>
  <p>CRISPVS.</p>
  <p>TOrqueor, &amp; anceps mente turbatâ feror,</p>
  <p>Et inquieto pectus assultu tremit,</p>
  <p>(925) Vereorque casus exitum incertum mei.</p>
  <p>Fortuna filo nostra libratur levi.</p>
  <p>Iratus in me corde flammato Parens</p>
  <p>Consurget, iras &amp; necem horrendam vomet,</p>
  <p>Et nosse Natum non volet. Rapitur suo</p>
  <p>(930) Commotus aestu, Mater urgebit Patrem,</p>
  <p>Vt odia noster saeva restinguat cruor.</p>
  <p>O Crispe, quid ages? causa dicenda est tibi,</p>
  <p><milestone unit="folio" facs="H"/></p>
  <p><milestone unit="page" facs="114"/></p>
  <p>Dixit Noverca, creditur, ferrum fidem</p>
  <p>Clamysque faciunt, innocens frustra loquar. ˂ saciunt</p>
  <p>(935) Si forte dubio causa dicatur metu,</p>
  <p>Nocens habebor. Invident multi mihi,</p>
  <p>Dum nostra Romam Gloria attonitam facit.</p>
  <p>Invidia forsan perimet, &amp; Judex volet</p>
  <p>Etiam invidendo. Certa mors hîc est mihi.</p>
  <p>(940) O Crispe quid ages? innocens facile occidit,</p>
  <p>Adversa cum sors urget. At forsan Pater</p>
  <p>Cohibebit iram, Natus aspectu Patrem</p>
  <p>Nam saepe flectit; mitius semper furit</p>
  <p>Qui se parentem noscit, affectum sequi</p>
  <p>(945) Natura cogit. Crispe quam vanâ tuum</p>
  <p>Spe tollis animum, Patre semoto sedens</p>
  <p>Hic judicabit Caesar; exemplo volet</p>
  <p>Resecare crimen utili. Quanquam, quid est?</p>
  <p>Quid, Crispe, dubius fluctuas? Non sum reus,</p>
  <p>(950) Mens nota coelo est, sola fraus mortem adferet</p>
  <p>Si mors ferenda est: Conscius mihi sum benè,</p>
  <p>Haec nostra spes est, caetera eventus dabit.</p>
  <p>Art. Etiam ingemiscis, Magne Dux, versat tuam</p>
  <p>Fortuna vitam. Cri. Cuncta fortunae rota</p>
  <p>(955) Voluit, revoluit, turbine assiduo ruunt</p>
  <p>Humana cuncta. Art. Nostra cum in dubio est salus</p>
  <p>Retinenda vita est; cuncta, quae prudens potes</p>
  <p>Movere debes. Cri. Suggeret quicquid mihi</p>
  <p>Mens recta, faciam; cuncta consilium expedit</p>
  <p>(960) Salubre; mentem ducet; &amp; linguam Tonans.</p>
  <p>Art. Retinere vitam verba vix possunt tuam,</p>
  <p>Adhibenda dextra est, certa nam moto salus</p>
  <p><milestone unit="page" facs="115"/></p>
  <p>Petenda bello est. Jam favet miles tibi</p>
  <p>Promptus, paratus, &amp; tuam fuso cupit</p>
  <p>(965) Asserere vitam sanguine; audaci est opus</p>
  <p>Animo; manuque: cuncta turbare expedit</p>
  <p>Securus ut sis. Cri. Peccat officio tuus</p>
  <p>Animus; tribune, nam mihi imprudens noces;</p>
  <p>Prodesse dum vis. Art. Arma non stringes tua?</p>
  <p>(970) Cri. Non in parentem. Ar. Facta quando injuria est,</p>
  <p>Quanquam per arma; semper ulcisci decet.</p>
  <p>Cri. Nihil movendo semet ulcisci solet</p>
  <p>Qui vivit insons, innocentem non facit</p>
  <p>Armata dextra, &amp; esse suspectum solet</p>
  <p>(975) Quod arma tentat: criminis non sum reus,</p>
  <p>Opus esse bello non potest. Art. Multum potest</p>
  <p>Juvare bellum. Cri. Non potest, debet reus</p>
  <p>Sese tueri jure, non armis decet.</p>
  <p>Art. At cuncta timeo, Crispe. Cri. Sed sero times.</p>
  <p>(980) Art. Quis nunc? ab urbe, Crispe, Praefectus venit.</p>
  <p>Hic state cuncti, proditor forsan venit,</p>
  <p>Estote in armis; cuncta nam virtus timet,</p>
  <p>Nihil timendo. Praef. Magnus armorum hic sonus,</p>
  <p>Formido Crispi milites, ibo tamen</p>
  <p>(985) Art. Quo pergis? unde? sta procul; causam hic tuam</p>
  <p>Expone. Praef. Castra Caesaris jussu peto.</p>
  <p>Art. Mandata quae fers? Praef. Caesar edixit potens,</p>
  <p>Ut castra Crispum deferant, campos petant.</p>
  <p>Si quis recuset, hostis est. At nunc diem</p>
  <p>(990) Tibi, Crispe, dico, tu Patrem &amp; justum simul</p>
  <p>Petes tribunal, causa dicenda est tibi.</p>
  <p>Cri. Quis ad tribunal me vocat? Praef. vocat Pater.</p>
  <p><milestone unit="folio" facs="H2"/></p>
  <p><milestone unit="page" facs="116"/></p>
  <p>Cris. Parebo Patri. Quis jubet? Praef. Caesar jubet.</p>
  <p>Cr. Parebo promptus Caesari. Pr. Abrumpe &amp; moras.</p>
</div>
<div type="level1" xml:id="scena-tertia.-3">
  <head>24. SCENA TERTIA.</head>
  <p>Crispus, Artemius, Milites.</p>
  <p>CRISPVS.</p>
  <p>(995) IBo ergo Miles. Art. Militem ut, Princeps, tuum</p>
  <p>Vnquam relinquas? Mil. Vrbe desertâ procul</p>
  <p>Nos te secuti prolis immemores sumus,</p>
  <p>Focos &amp; aras, pignora, uxores quoque</p>
  <p>Et cuncta pro te liquimus, nunc Dux abis?</p>
  <p>(1000) Te per rigentes frigore aeterno plagas,</p>
  <p>Per pulveres, &amp; per nives, per aequoris</p>
  <p>Surgentis undas, per calentes Africae</p>
  <p>Campos secuti, lauream hanc partam tibi</p>
  <p>Retulimus omnes: jam tuas Albis capit,</p>
  <p>(1005) Rhenusque habenas, servit &amp; Maurus tibi,</p>
  <p>Et nunc relinques milites, Princeps, tuos?</p>
  <p>Age, Crispe, nostras rursus explora manus</p>
  <p>Pro te paratas; turbo cum rerum intonat</p>
  <p>Ne castra linque. Deserit nunquam benè</p>
  <p>(1010) Ducem sub armis Miles, aut tecum necem</p>
  <p>Subeamus omnes, nostra vel servent Ducem</p>
  <p>Stricta arma nostrum. Cognita est virtus tibi</p>
  <p>Jam, Crispe, nostra, rebus adversis suas</p>
  <p>Exerere vires debet. Cris. O miles, tua</p>
  <p>(1015) Jam nota virtus &amp; fides pridem mihi est,</p>
  <p>Animum occupavit illa, nec vivam immemor.</p>
  <p><milestone unit="page" facs="117"/></p>
  <p>Nunc dum Parens, dum Caesar accersit potens,</p>
  <p>Parêre cogor. Nullus est in me timor,</p>
  <p>Novistis animum, conscius culpae haud fuit</p>
  <p>(1020) Vnquam pudendae, cur mei timeam Patris</p>
  <p>Insons tribunal? Art. Miles, &amp; linques Ducem?</p>
  <p>Et hinc abibit? Cri. Sic decet, vocat Parens,</p>
  <p>Jubetque Caesar, gloria est Nato obsequi.</p>
  <p>Art. Odium Novercae, &amp; Caesaris minas time.</p>
  <p>(1025) Cri. Timere Patrem Natus haud debet suum,</p>
  <p>Deserere Natum non potest Pater suum.</p>
  <p>Est ipse justus. Art. Cum tuum poscet caput,</p>
  <p>Et cum severâ voce decernet necem</p>
  <p>Sero timebis. Cri. Culpa si forte est mea,</p>
  <p>(1030) Nihil recuso, judicet, caput offeram.</p>
  <p>Art. O, Crispe, pietas ista te perdet tua.</p>
  <p>Procumbe, Miles. Per tuam dextram precor,</p>
  <p>Per hanc juventae gloriam aeternam tuae,</p>
  <p>Per hunc triumphum, Roma quem debet tibi,</p>
  <p>(1035) Per pectus istud tam pium, &amp; castum simul</p>
  <p>O, Crispe, per te, te precor, fraudem fuge,</p>
  <p>Fuge &amp; periclum, Miles hoc supplex petit,</p>
  <p>Etiamque in armis lachrymas offert tibi.</p>
  <p>Mil. Precamur omnes, lachrymas nostras vide.</p>
  <p>(1040) Timemus omnes, tu tibi, Princeps, time.</p>
  <p>Per arma nostra, per tuae vitae decus,</p>
  <p>Per hos labores, Crispe, ne in mortem ruas.</p>
  <p>Duc castra tecum. Crisp. Vetuit hoc Caesar prius.</p>
  <p>Mil. Ponemus arma, judicis liceat tui</p>
  <p>(1045) Astare solio, liccat &amp; tecum mori.</p>
  <p>Pietate nostra forte flectetur Parens.</p>
  <p><milestone unit="folio" facs="H3"/></p>
  <p><milestone unit="page" facs="118"/></p>
  <p>Cris. Nati videbit integram mentem sui,</p>
  <p>Si nolit, animo quicquid est vincam meo.</p>
  <p>Parebo patri, tu mihi miles vale,</p>
  <p>(1050) Vale Tribune. Art. Crispe sic insons peris.</p>
  <p>Cri. Age Crispe, robur concipe, &amp; mentem memor</p>
  <p>Retine serenam. Christe, qui pectus meum,</p>
  <p>Et hos recessus pectoris nosti mei</p>
  <p>Immitte robur, si juves, vincam omnia,</p>
  <p>(1055) Mors nulla nempe terret insontem satis.</p>
  <p>Sed en tribunal Caesar augustus petit.</p>
</div>
<div type="level1" xml:id="scena-quarta.-3">
  <head>25. SCENA QUARTA.</head>
  <p>Constantinus Imperator, Crispus, seden¬</p>
  <p>tibus iudicibus.</p>
  <p>CONSTANTINUS.</p>
  <p>MEns aegra longas jam pati moras nequit,</p>
  <p>Mille hinc revoluunt, inde devoluunt quoque</p>
  <p>Me mille curae. Justitia pectus trahit,</p>
  <p>(1060) Pietas benignas Judici imponit manus.</p>
  <p>Heus Nate! totus rumpor, &amp; non sum meus.</p>
  <p>Heus Nate! Cri. Praesto sum, Pater. Co. Patrem vocas?</p>
  <p>Cri. Pater. Const. Patremne, quando foedasti meum</p>
  <p>Pollute thalamum? Cr. Caesar. Co, Hoc nomen grave est,</p>
  <p>(1065) Punire semper Caesares crimen solent.</p>
  <p>Cr. Judex. Co. Et istud nomen hic nostrum est grave.</p>
  <p>En sedeo Judex, causa dicenda est tibi.</p>
  <p>Age, perge, causam expone. Cri. Si pateris, Pater.</p>
  <p>Co. Hoc tolle nomen. Cr. Non queo, hoc nunquam mihi</p>
  <p><milestone unit="page" facs="119"/></p>
  <p>(1070) Fortuna tollet. Ergo, si pateris, Pater.</p>
  <p>Const. Quid rursus urges? hic tuus non sum Pater.</p>
  <p>Cri. Ubique Patrem nosco; si pateris Pater.</p>
  <p>Const. Resigno nomen. Cri. Non potes, patere hoc, Pater</p>
  <p>Ut pauca Patri regios intra lares</p>
  <p>(1075) Solique dicam. Const. Publicum est nefas tuum,</p>
  <p>Dicenda causa publicè est. Cri. Parum est, Pater,</p>
  <p>Quod posco. Co. Multum judici est. Cr. Patrem rogo.</p>
  <p>Const. Iterumne Patrem? jam tuus non sum Pater.</p>
  <p>Cri. Pater fuisti, te Patrem quondam rogo,</p>
  <p>(1080) Meminisse Nati si potes. Const. Non es meus</p>
  <p>Cri. Meminisse Nati si potes, fuit tuus,</p>
  <p>Per Patris eroo nomen. Const. Hoc non est meum.</p>
  <p>Patrem negasti qui Patris foedas torum.</p>
  <p>Cri. Per pectus istud gloriae sedem tuae</p>
  <p>(1085) Sedemque amoris, Const. Nempe tu nostrum nocens</p>
  <p>Violasti amorem. Quid petis? Cr. Pauca ut Patri</p>
  <p>Arcana dicam. Const. Quicquid est, forum audiat.</p>
  <p>Cri. Te tangit istud, &amp; tuae famam Domus.</p>
  <p>Const. Etiam hoc tribunal audiat. Cri. Nunquam, Pater.</p>
  <p>(1090) Per ista genua, Caesar, &amp; sceptrum tuum,</p>
  <p>Per hoc tribunal, Vnicum Nato diem</p>
  <p>Concede. Const. Frustra postulas. Cris. Horam unicam</p>
  <p>Const. Nec hanc, tribunal audiat quicquid latet.</p>
  <p>Fraudes morasque nectis, ad causam veni,</p>
  <p>(1095) Defende culpam si potes, notum est scelus,</p>
  <p>Violata tecta sedis augustae gemunt.</p>
  <p>Cri. Saltem sorori liceat extremum loqui,</p>
  <p>Secreta pandam; quicquid est, non in foro</p>
  <p>Vulgare Natum me decet. Const. Nectis moras.</p>
  <p><milestone unit="folio" facs="H4"/></p>
  <p><milestone unit="page" facs="120"/></p>
  <p>(1100) Audire Judex in foro debet reos.</p>
  <p>Depelle crimen si potes; si non potes,</p>
  <p>Aut si recusas jam mori debes reus.</p>
  <p>Cri. Jubesne? Const. Causam si tuam linquis, volo.</p>
  <p>Cri. Habe obsequentem Filium, moriar Pater.</p>
  <p>(1105) Parco Novercae, sit meum insontis scelus,</p>
  <p>Parendo Patri, quas cupit poenas, luam.</p>
  <p>Reddenda vita est &amp; Deo, &amp; simul Patri.</p>
  <p>Tu, Christe, cujus fusus in ligno cruor</p>
  <p>Mundum redemit, accipe hanc quam do Patri,</p>
  <p>(1110) Matrique vitam; pectus insontis vides,</p>
  <p>Non sum scelestus, attamen dum vult Pater,</p>
  <p>Jubetque Caesar, sanguinem effundam libens.</p>
  <p>Ignosco Patri. Tu quoque ô Virgo parens,</p>
  <p>Si rite Numen mente non fictâ tuum</p>
  <p>(1115) Colui per aras castus, insontem juva,</p>
  <p>Et adde robur, laetus in mortem ruo.</p>
  <p>Cons. Heu Animel Non possum amplius, pectus labat,</p>
  <p>Discedit ira, lachrymae erumpunt Patri</p>
  <p>Iram tenere Caesar haud possum meam.</p>
  <p>(1120) Perimamque Natum Genitor? &amp; Natum pium?</p>
  <p>Charum parenti? qui mihi invictâ manu</p>
  <p>Subjecit Orbem? Prô Tonans! Non sum meus.</p>
  <p>Iterum resurgit ira; num vivet nocens,</p>
  <p>Stuprator iste Matris? heu! non est meus,</p>
  <p>(1125) Moriatur. O ô Crispe! non possum amplius,</p>
  <p>Discedo. Cri. Genitor, ergo supremum vale,</p>
  <p>Valeat Noverca; Genitor, amplexum ultimum</p>
  <p>Concede Nato. Const. Crispe, non possum amplius.</p>
  <p>Ubi sum? quis hic sum? vincor, abripior mihi,</p>
  <p><milestone unit="page" facs="121"/></p>
  <p>(1130) Vos judicate, quicquid hic restat, Patres.</p>
  <p>Discedo, judex esse non possum Pater.</p>
</div>
<div type="level1" xml:id="scena-qvinta.">
  <head>26. SCENA QVINTA.</head>
  <p>Constantinus Consul, Crispus, Praefectus</p>
  <p>Vrbis, Senatores.</p>
  <p>CONSVL.</p>
  <p>AGe ergo Crispe, Roma namque odit moras?</p>
  <p>Et hoc tribunal spectat, &amp; poenas petit,</p>
  <p>Aggredere causam, crimen excusa, vel hoc</p>
  <p>(1135) Fateare, an haeres? Cri. Ecquis accusat? reo</p>
  <p>Dicenda non est causa cum nemo arguit.</p>
  <p>Consul. Te crimen istud arguit, quod non latet.</p>
  <p>Praef. Accusat iste gladius, accusat chlamys.</p>
  <p>Et signa causae. Cujus est ensis? Cris Meus.</p>
  <p>(1140) P. Chlamys ista cujus? c. Est mea. P. Et crimen
  negas?</p>
  <p>Cri. Semper negabo. Pr. Signa te faciunt reum.</p>
  <p>Cri. Non ista facere signa me possunt reum</p>
  <p>Cum culpa nulla est. Consul. Sit satis, Lictor, reum</p>
  <p>Intro reducas, judicate vos, Patres.</p>
  <p>(1145) Quae vestra mens est? Fr. Certa mors restat reo,</p>
  <p>Manifesta verum signa nam crimen probant.</p>
  <p>Moriatur. Sen. 1. Esse non potest insons reus,</p>
  <p>Non ista signa protulit frustrà parens.</p>
  <p>Si culpa non est, illa non laesum sibi</p>
  <p>(1150) Fleret pudorem; laudis est custos suae,</p>
  <p>Custosque famae; nemo se infamem facit.</p>
  <p>Moriatur. Sen. 2. Quando deserit causam reus,</p>
  <p>Crimen fatetur; Justitia damnat reum</p>
  <p><milestone unit="folio" facs="H5"/></p>
  <p><milestone unit="page" facs="122"/></p>
  <p>Etsi innocentem, cum suae causae deest,</p>
  <p>(1155) Purgare crimen debet objectum reus</p>
  <p>Aut luere poenam; quisquis haeret, est reus,</p>
  <p>Moriatur. Ipse testis est Caesar parens,</p>
  <p>Testis Noverca, tota testis est Domus.</p>
  <p>Nec ipse contra disserit, mutum est scelus,</p>
  <p>(1160) Et mutus author; consciam mentem notat</p>
  <p>Silendo, &amp; in se fit reus, qui sic tacet.</p>
  <p>Moriatur. Consul. Ergo dum sedet sententia</p>
  <p>Crispo securis noxium tollat caput.</p>
  <p><hi rend="bold">CHORVS MILITVM.</hi></p>
  <p>OCcidet nostrae columen cohortis,</p>
  <p>(1165) Hostium terror nova qui parenti</p>
  <p>Regna per totum superavit orbem</p>
  <p>Inclytus armis?</p>
  <p>Occidet regum domitor potentum,</p>
  <p>Dignus aeternis domitor triumphis,</p>
  <p>(1170) Cujus aspectu fugitivus errat</p>
  <p>Barbarus hostis?</p>
  <p>Ille qui scandens meritis honores,</p>
  <p>Vota cunctorum superabat armis,</p>
  <p>Subdat ut Romae spoliatus armis</p>
  <p>(1175) Colla securi?</p>
  <p>O nimis fallax amor Imperantis!</p>
  <p>Ecce, quem Gentes cupiunt remotae,</p>
  <p>Quem Scythae vellent, Arabesque regem</p>
  <p>Roma repellit.</p>
  <p>(1180) Nempe momento ruit omnis uno</p>
  <p>Principum splendor, rapit una &amp; hora</p>
  <p><milestone unit="page" facs="123"/></p>
  <p>Quicquid audaces peperere dextrae</p>
  <p>Tempore longo.</p>
  <p>Mobiles rerum timeantur horae;</p>
  <p>(1185) Fulgor excelsae periturus arcis</p>
  <p>Non diu durat, tenebrisque cedunt</p>
  <p>Lumina coecis.</p>
  <p>Quisquis es foelix vereare casum,</p>
  <p>Errat in vasto ratis alta ponto</p>
  <p>(1190) Mox suis ventis ubi destituta est,</p>
  <p>Dat latus undis.</p>
  <p>Crispus exemplum dabit unus orbi,</p>
  <p>Regio pollens juvenis decore,</p>
  <p>Summa dum tangit, recidens in ima</p>
  <p>(1195) Omnia perdit.</p>
  <p>Splendidum nomen malè saepe certum est,</p>
  <p>Indiget fulcro, movet in ruinam</p>
  <p>Sors suo ludens petulanter orbe,</p>
  <p>Cunctaque vertit.</p>
  <p>(1200) Littus angustâ relegens carinâ</p>
  <p>Certior vivit, fragilemque lembum</p>
  <p>Collocat tutâ patiens in orâ</p>
  <p>Temnit &amp; Euros.</p>
  <p>Si quod est vitae satis est, quid ultra est?</p>
  <p>(1205) Rebus angustis bene mens quiescit</p>
  <p>Illa plus vitae minus &amp; doloris</p>
  <p>Accipit in se.</p>
  <p>Rebus humanis calor est inanis,</p>
  <p>Defluit velox, ubi sors abivit,</p>
  <p>Crispe, fors toti documenta mundo</p>
  <p>(1210) Iam dabis insons.</p>
  <p><milestone unit="page" facs="124"/></p>
</div>
<div type="level1" xml:id="actvs-qvintvs.">
  <head>28. ACTVS QVINTVS.</head>
  <p></p>
</div>
<div type="level1" xml:id="scena-prima.-4">
  <head>29. SCENA PRIMA.</head>
  <p>Praefectus, Crispus, Ephoebi duo.</p>
  <p>PRAEFECTVS.</p>
  <p>SUprema, Crispe, jam tibi illuxit dies,</p>
  <p>Et hora mortis, hactenus partae est satis</p>
  <p>Vixisse laudi; ferre non potuit tuum</p>
  <p>Commota facinus Roma, non potuit pater,</p>
  <p>(1215) Non hoc tribunal, quod tui est aequum patris.</p>
  <p>Gemit Aula Crispum, sed pati tantum nefas</p>
  <p>Eadem recusat. Cri. Quis mori Crispum jubet?</p>
  <p>Pr. Judex. Cr. Parensne? Pr. Sit satis, Judex jubet.</p>
  <p>Judicia Patris esse, dum Judex jubet,</p>
  <p>(1220) Dubitare noli. Cri. Lata quae sententia est?</p>
  <p>Quae causa mortis? Pr. Causa, facinus est tuum,</p>
  <p>Polluta Matris castitas, lectus Patris.</p>
  <p>Fecere signa te reum. Sententia est.</p>
  <p>Crispo securis noxium tollat caput.</p>
  <p>(1225) Cri. Quid ergo restat? Pr. Mente compositâ ut necem</p>
  <p>Subeas, &amp; istud mentis impurae caput.</p>
  <p>Subdas securi. Cri. Quicquid edicis modo,</p>
  <p>Praefecte, certâ mente praevidi prius.</p>
  <p>Securus esto, pectore immoto èaput</p>
  <p>(1230) Subdam securi; nulla mors, quanquam effera,</p>
  <p>Terrere Crispum jam potest: mea mors erit</p>
  <p>Dolor parentis; qui jubet Crispum mori</p>
  <p>Optabit etiam vivere, &amp; judex necem</p>
  <p>.</p>
  <p><milestone unit="page" facs="5"/></p>
  <p><milestone unit="page" facs="125"/></p>
  <p>Deflebit ipse. Non mihi turpe est mori,</p>
  <p>(1235) At facere nolle turpiter pulchrum est mihi.</p>
  <p>Haec nostra mens est, potius educto caput</p>
  <p>Subjicere ferro, potius emissum Polo</p>
  <p>Haurire fulmen, quam gravi culpâ meam</p>
  <p>Maculare mentem. Credet hoc nimium ferox</p>
  <p>(1240) Noverca Crispo, dum suos, sero licet,</p>
  <p>Damnabit annos; credet Augustus parens,</p>
  <p>Et sese iniquum (sed tamen parco Patri)</p>
  <p>Et sese iniquum dicet. At forsan moras,</p>
  <p>Praefecte, necto, &amp; ultimae restant preces. (feram,</p>
  <p>(1245) Pr. Quid ergo, Crispe? Cri. Ut ultimum amplexum
  feram,</p>
  <p>Et pauca moriens verba commendem meis.</p>
  <p>Permitte quaeso. Pr. Rumpitur pectus mihi,</p>
  <p>Lachrymaeque nostras imbre confundunt genas.</p>
  <p>Age, Crispe, quod vis. Cri. Ultimum amplexum mei</p>
  <p>(1250) Accipite, Famuli, capite supremum vale.</p>
  <p>Quid ora fletu spargitis? fletu haud eget</p>
  <p>Jam Crispus ullo. Si pater forsan roget,</p>
  <p>Quo fata vultu, mente quam forti hauserim,</p>
  <p>En me videtis, laetus &amp; constans necem</p>
  <p>(1255) Parendo patri subeo, &amp; ignosco Patri.</p>
  <p>Sit ipse constans morte cum tristis meâ</p>
  <p>Forsan dolores vix feret. Sed sit mei</p>
  <p>Amoris istud pignus, hoc Patri date.</p>
  <p>Aliquando Nati sit memor Caesar sui.</p>
  <p>(1260) Haec vestra sunto, baltheum hunc nostrum cape,</p>
  <p>Tu militarem pileum, nam sunt mei</p>
  <p>In vos amoris signa. Quid fletu genas</p>
  <p>Iterum rigatis? Ephoeb. 1. Liceat ô tecum mori!</p>
  <p><milestone unit="page" facs="126"/></p>
  <p>Cr. Cum moritur insons unus hoc plusquam est satis.</p>
  <p>(1265) Valete fida pectora. Eph. 2. O durum vale!</p>
  <p>At experire quos tibi fidos vocas,</p>
  <p>Moriamur unà. Cri. Vestra sat nota est fides.</p>
  <p>Iterum valete. Nostra sed per vos quoque</p>
  <p>Dilecta nimium valeat, &amp; vivat soror.</p>
  <p>(1270) Amet ipsa fratrem, semper, &amp; nostri memor</p>
  <p>Aliquando fiat, annulum hunc pignus mei</p>
  <p>Amoris habeat. Eph. 1. Nos mori tecum jube.</p>
  <p>Cri. Estote testes mortis, hoc, Famuli, est satis.</p>
  <p>Praefecte, jam te non moror, Judex vale,</p>
  <p>(1275) Valete Cives, Roma, quae toties meo</p>
  <p>Defensa ferro es, jam vale. Christe ô Deus,</p>
  <p>Quem Virgo casto protulit mater sinu</p>
  <p>Hominem Deumque, perditum cujus cruor</p>
  <p>Redemit orbem, guttulam hic aliquam tuo</p>
  <p>(1280) Pro me cruoris esse misericors jube.</p>
  <p>Negat triumphum Genitor, &amp; mortem ingerit,</p>
  <p>At in triumphum, Christe, me assumas tuum,</p>
  <p>Ad te revertor innocens. Virgo Parens</p>
  <p>Hominum advocata, certa spes mortalium,</p>
  <p>(1285) Adsis benignâ, quâ soles, castis manu.</p>
  <p>Juva innocentem. Nunc sat est, Lictor, feri,</p>
  <p>Submitto collum. Praef. Vincor, ô sortem asperam!</p>
  <p>O Crispe, lachrymas Judicis feres tui.</p>
  <p>O Crispe. Cris. JESU, suscipe, ô JESU, tuum.</p>
  <p>(1290) Eph. 1. Occubuit, heu!heu! Crispe, heu!heu! Crispe,
  heu! heu!</p>
  <p>Pr. Ne tolle corpus, Lictor, hoc jaceat loco,</p>
  <p>Decernet ipse quod volet Caesar parens.</p>
  <p>Aeternus ecce pulsat hoc pectus dolor.</p>
  <p><milestone unit="page" facs="127"/></p>
</div>
<div type="level1" xml:id="scena-secunda.-3">
  <head>30. SCENA SECUNDA.</head>
  <p>Aulicus, Constantinus Imp. Ephoebi.</p>
  <p>AULICUS.</p>
  <p>LAtere magnum non potest unquam scelus,</p>
  <p>(1295) Detecta fraus est; fraude nam Crispus suae</p>
  <p>Jacet Novercae, noluit Crispus torum</p>
  <p>Violare Patris, ipse violatur nece</p>
  <p>Insons iniquâ; indebitas poenas luit,</p>
  <p>Quem nulla foedat culpa. Sic mulier furit</p>
  <p>(1300) Irata &amp; impudica; sic Aulae premunt</p>
  <p>Saepe innocentes, lenta cum nolunt pati</p>
  <p>Judicia Reges. Ipse detrusit Parens</p>
  <p>Natum in ruinam credulus. Qui ambas negat</p>
  <p>Audire partes, semper injustus furit.</p>
  <p>(1305) Aperire Patri Crispus arcanum volens</p>
  <p>Passus repulsam est, poenitet, serò tamen,</p>
  <p>Et ingemiscit, &amp; furit frustra parens.</p>
  <p>Aurem negavit filio, &amp; mortem gemit.</p>
  <p>Horam negavit unicam, &amp; multis suum</p>
  <p>(1310) Deflebit annis filium. Nunquam reo</p>
  <p>Tempus negandum est, veritas constat morâ,</p>
  <p>Spatiumque saepe cuncta manifestat breve.</p>
  <p>En Caesar, ardet totus, atque impos sui est.</p>
  <p>Const. Age curre, quid stas? siste mortem, si potes,</p>
  <p>(1315) Properate cuncti. Aul. Caesar hic sero sapis,</p>
  <p>Frustra laboras, occidit. const. Crispus meus?</p>
  <p>Meusne Crispus occidit? Aul. Testes vides</p>
  <p>Famuli ecce Crispi. Co. Prô Tonans! prô prô Tonans!</p>
  <p><milestone unit="page" facs="128"/></p>
  <p>O sol, diurnum merge perpetuis jubar</p>
  <p>(1320) Tandem tenebris, nulla lucescat dies.</p>
  <p>Emitte fulmen, monte cur tantum tonas</p>
  <p>Et innocente; verticem hunc, hoc hoc caput</p>
  <p>Vibrata tangant fulmina, atque in me suos</p>
  <p>Extinguat Aether ignis accensi globos.</p>
  <p>(1325) Ego, ego peremi filium, occidi parens.</p>
  <p>Parens inniquus filium. Nempe hoc mihi</p>
  <p>Praesagiebat frigus irrepens fibris,</p>
  <p>Et ore pallor, &amp; novo semper madens</p>
  <p>Sub imbre vultus. Occidit Crispus meus!</p>
  <p>(1330) Dilectus iste Crispus, &amp; Natus meus!</p>
  <p>Potuine Caesar? istud hoc potui parens?</p>
  <p>Infausta Fausta! dum tibi credo, meum</p>
  <p>Occido Natum. Crispe! non possum amplius.</p>
  <p>O Crispe! Patris ergo decreto cadis?</p>
  <p>(1335) O Crispe! Fili! Crispe! non possum amplius.</p>
  <p>Ite ite lachrymae Eph. 1. Caesar hoc pignus tibi</p>
  <p>Moriens remisit Natus, extremum cape</p>
  <p>Signum hoc amoris. Const. Et memor Patris fuit?</p>
  <p>Eph. 1. Moriens, parenti, dixit, ignosco meo.</p>
  <p>(1340) Et saepe Patrem morte vicinâ suum</p>
  <p>Laetus vocavit. Const. Fortis an subijt necem?</p>
  <p>Eph. 2. Nunquam triumphum laetior quisquam tulit,</p>
  <p>Constans, &amp; alto corde firmatus fuit.</p>
  <p>Parco Novercae, dixit, &amp; parco omnibus.</p>
  <p>(1345) Cum jam receptâ morte laxaret caput,</p>
  <p>JESUM vocare coepit, &amp; JESUM ultimo</p>
  <p>Clamavit ore. Eph. 1. Lachrymis Lictor madens</p>
  <p>Inflixit ictum, &amp; ipse non potuit necem</p>
  <p><milestone unit="page" facs="129"/></p>
  <p>Spectare Judex siccus; hunc suae annulum</p>
  <p>(1350) Misit sorori, fiat ut fratris memor.</p>
  <p>Const. O sors! Eph. 2. Relictum corpus hoc jacet loco.</p>
  <p>Const. Veniam, videbo; miles hic adsit; volo</p>
  <p>Etiam triumphet mortuus Crispus meus.</p>
  <p>Aul. Vos evocate milites, adsint citò.</p>
</div>
<div type="level1" xml:id="scena-iii.">
  <head>31. SCENA III.</head>
  <p>Constantinus, Aulicus,</p>
  <p>CONSTANTINUS.</p>
  <p>(1355) STupet ecce sensus, haeret &amp; mutus dolor,</p>
  <p>Similisque Caesar mortuo, &amp; totus feror</p>
  <p>Exanguis. Aul. Istos Caesar accersit sibi</p>
  <p>Praeceps dolores. Const. Ipsa decepit suum</p>
  <p>Conjux maritum. Aul. Foeminae haud flenti fidem</p>
  <p>(1360) Adhibere oportet. Const. Credidi uxori meae.</p>
  <p>Aul. Et uxor ista foemina est. Const. Ipsum poli est</p>
  <p>Testata Numen. Aul. Quando testatur polum,</p>
  <p>Et quando jurat foemina, in fraudes abit.</p>
  <p>Const. Causam pudoris ipsa tractabat sui.</p>
  <p>(1365) Aul. Potius amoris; foemina est quando in suo</p>
  <p>Decepta amore, saeva vindictam petit.</p>
  <p>Et saepe laesum ficta mentitur decus</p>
  <p>Oblita famae. Const. Fateor, in culpam irrui</p>
  <p>Hac fraude factus credulus. Aul. Factus simul</p>
  <p>(1370) Agendo praeceps, lenta properasti nimis</p>
  <p>Judicia Caesar. Const. Fateor hanc culpam quoque.</p>
  <p>Reticere causam Natus optavit suam.</p>
  <p><milestone unit="folio" facs="I"/></p>
  <p><milestone unit="page" facs="130"/></p>
  <p>Aul. Suo pepercit optimus Natus Patri,</p>
  <p>Etiam Novercae; gloriae nullum tuae</p>
  <p>(1375) Dedecus inussit, cum suae infandum scelus</p>
  <p>Tacuit Novercae. Scilicet castum pudor</p>
  <p>Retinebat animum. Const. Sum nocens, per me jaces,</p>
  <p>Dilecte Fili; poenitet, taedet, pudet.</p>
  <p>Incutite coeli flammeos in me globos,</p>
  <p>(1380) Dehisce Tellus, Monstra me Crispi efferum</p>
  <p>Lacerate Patrem; moriar &amp; mortem gravem</p>
  <p>Et mille mortes hauriam. Aul. Caesar sat est,</p>
  <p>Modum dolori &amp; lachrymis ponas tuis.</p>
  <p>En miles omnis lachrymis Crispum rigat.</p>
  <p>(1385) Ut jam triumphet hic tuus Crispus, jube.</p>
</div>
<div type="level1" xml:id="scena-iv.">
  <head>32. SCENA IV.</head>
  <p>Constantinus, Artemius, Milites, Chorus.</p>
  <p>CONSTANTINUS.</p>
  <p>ET ille Crispus est meus? Art. Caesar, jacet</p>
  <p>Dux ecce noster, hostium victor jacet,</p>
  <p>Invictus armis, inclytus Princeps jacet,</p>
  <p>Decus Qiritum grande praesidium tuae</p>
  <p>(1390) Romae, Domusque. Const. Crispe, Crispe sic jaces?</p>
  <p>Tune illa species Patris, &amp; sanguis meus?</p>
  <p>Mea laus, voluptas sola, delitium meum?</p>
  <p>Art. Tutela Romae perijt, &amp; robur tuum.</p>
  <p>Const. Miles cadaver tolle, decoretur novâ</p>
  <p>(1395) Exsangue lauro corpus, &amp; partum sibi</p>
  <p>Ducat triumphum, restat hoc tantum decus.</p>
  <p><milestone unit="page" facs="131"/></p>
  <p>Sequar ipse lachrymans Genitor, &amp; luctum dabo¬</p>
  <p>Art. Age perge, miles, fer Ducem, plausus tibi</p>
  <p>Sit ipse luctus, arma submitte &amp; trahe.</p>
  <p>(1400) Mil. En ille terror hostium,</p>
  <p>En ille domitor Gentium,</p>
  <p>Crispus triumphat mortuus.</p>
  <p><hi rend="bold">Chorus. En regna qui tot
  inclytus</hi></p>
  <p>Armis subegit Caesari,</p>
  <p>(1405) Crispus triumphat mortuus.</p>
  <p>Mil. Heu! Crispe, heu! heu! Crispe heu!</p>
  <p>Letho peremptus heu jaces,</p>
  <p>Decus tuae clarum Domus,</p>
  <p>Robur tuorum Militum,</p>
  <p>(1410) Columenque firmum Patriae,</p>
  <p><hi rend="bold">Chor. Heu! Crispe heu! heu! Crispe
  heu!</hi></p>
  <p>Jacet en fato mersus acerbo</p>
  <p>Virtute potens, inclytus armis,</p>
  <p>Qui certa manu bella ferebat,</p>
  <p>(1415) Qui cunctos vincebat honore.</p>
  <p>Mil. Heu! Crispe, heu! heu! Crispe heu!</p>
  <p>Te flemus ecce milites,</p>
  <p>Nostrum Ducem, nostrum Patrem.</p>
  <p>Crispe ô triumpha mortue.</p>
  <p><hi rend="bold">(1420) Chor. Heu! Crispe, heu!
  heu! Crispe heu!</hi></p>
  <p>En te gemunt cives tui,</p>
  <p>Columen suum, decus suum</p>
  <p>Crispe ô triumpha mortue.</p>
  <p>Omnes. Heu! Crispe, heu! heu! Crispe heu!</p>
</div>
<div type="level1" xml:id="back">
  <head>Back</head>
  <p>FINIS.</p>
  <p><milestone unit="folio" facs="I2"/></p>
</div>
        
    </body>
</text>
</TEI>

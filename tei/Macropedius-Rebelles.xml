<?xml version="1.0" encoding="utf-8"?>
<?xml-model
    href="https://xmlschema.huygens.knaw.nl/translatin.rng"
    type="application/xml"
    schematypens="http://relaxng.org/ns/structure/1.0"
?>
<TEI xmlns="http://www.tei-c.org/ns/1.0" xml:id="translatin0067" xml:lang="lat">
<teiHeader>
<fileDesc>
    <titleStmt>
        <title type="main">Rebelles fabula longe iucundissima</title>
        <title type="sub">REBELLES Macropedii Fabula longe iucundissima, rudibus adhuc et tenellis Traiectinae scholae auditoribus nuncupata</title>
        <author>Macropedius, Georgius</author>
        <editor>Jan Bloemendal</editor>
        <respStmt>
            <resp>transcription</resp>
            <name>Jan Bloemendal et al.</name>
        </respStmt>
    </titleStmt>
    <publicationStmt>
        <publisher>Hermannus Borculous</publisher>
        <pubPlace>Utrecht</pubPlace>
        <date>1552</date>
    </publicationStmt>
    <sourceDesc>
        <bibl>
            Identifier: <name>Macropedius-Rebelles</name><lb/>
            Short title: <title>Rebelles</title><lb/>
            Year of first edition: <date>1535</date><lb/>
            Author information:<lb/>
            Alias: Lanckvelt, Joris van<lb/>
            Birth: 1487, Gemert<lb/>
            Death: 1558, s-Hertogenbosch<lb/>
            Floruit: None, s-Hertogenbosch, Liege, Utrecht<lb/>
            <ref target="https://en.wikipedia.org/wiki/Macropedius">Link</ref><lb/>
            <emph>Omnes fabulae (Utrecht: Borculous, 1552).</emph><lb/>
            <ref target="https://books.google.nl/books?id=e2ATAAAAQAAJ">Source link</ref>
        </bibl>
    </sourceDesc>
</fileDesc>
<profileDesc>
    <textClass>
        <keywords>
            <term type="diction">verse</term>
            <term type="genre">comedy</term>
            <term type="acts">5</term>
            <term type="chorus">yes</term>
            <term type="medium">printed</term>
        </keywords>
    </textClass>
</profileDesc>
</teiHeader>
<text>
    <body>
        <div type="level1" xml:id="front">
  <head>Front</head>
  <p>REBELLES</p>
  <p>Macropedii Fabula</p>
  <p>longe iucundissima,</p>
  <p>rudibus adhuc et tenellis Traiectinae scholae auditoribus
  nuncupata.</p>
  <p>AD TRAIECTINAM IUVENTUTEM, Macropedius.</p>
  <p>Accipite quotquot virtutis et bonarum litterarum studiosi estis
  pueri mei, accipite – inquam –
  <hi rend="italic">Rebelles</hi> fabulam nostram, olim
  vobis dicatam et iam denuo vobis recognitam, plusculisque in locis
  emendatam et (ut absolutior esset) ducentis ferme versibus auctam.
  Legite (si placet) nostra, et in re ludicra non tam aurium voluptatem
  et animi oblectationem quam morum probitatem et bonarum litterarum
  eruditionem venamini.</p>
  <p>PERIOCHE seu ARGUMENTUM IN</p>
  <p>REBELLES.</p>
  <p>Didascalum matrum per indulgentiam</p>
  <p>Spernunt rebellantes scholastici duo.</p>
  <p>Hinc lusibus, luxu ac dolo re perdita in</p>
  <p>Furto prehensus uterque morti addicitur.</p>
  <p>Verum horula necis imminente novissima</p>
  <p>Didascalus virga receptos liberat.</p>
  <p>Praeda satanum faucibus subito eruta</p>
  <p>Fit matribus gnatisque magnum gaudium.</p>
</div>
<div type="level1" xml:id="main">
  <head>Main</head>
  <div type="level2" xml:id="dramatis-personae.">
    <head>1. DRAMATIS PERSONAE.</head>
    <p>Prologus cum Morione Dromella, ancilla</p>
    <p>Philotecnium, mater Gaulus, leno</p>
    <p>Cacolalia, mater Labrax, leno</p>
    <p>Dyscolus, scholasticus Villanus</p>
    <p>Clopicus, scholasticus Iudex</p>
    <p>Aristippus, didascalus cum discipulo Pompus, nuntius</p>
    <p>&lt;Codrus, claviger&gt; Lorarii duo</p>
    <p>Bromius, caupo Lorcoballus, diabolus</p>
    <p>Melancia, ancilla Marlocappus, diabolus</p>
    <p><hi rend="bold">Chorus ex Aristippicae scholae
    auditoribus.</hi></p>
  </div>
  <div type="level2" xml:id="prologus-cum-morione.">
    <head>3. PROLOGUS cum MORIONE.</head>
    <p>Iambici trimetri.</p>
    <p>Vos qui tulistis huc pedem adolescentuli</p>
    <p>Scholaribusque disciplinis hactenus</p>
    <p>Silentium didicistis, animadvortite.</p>
    <p>Videbitis prodire scaena tertia</p>
    <p>(5) Huc in proscaenium scholasticos duos.</p>
    <p>Adhibe animum, quicumque dyscolus es tuis</p>
    <p>Quoque obstrepens didascalis, quia admodum</p>
    <p>Nunc in tuam rem proloquar. Scholasticos</p>
    <p>(Inquam) duos, quos prodituros dixeram,</p>
    <p>(10) Cernetis in rem pessimam producier,</p>
    <p>Quod sit rebellis uterque praeceptoribus.</p>
    <p>Haec pauca de argumento eodem proloqui</p>
    <p>Me iussit, huc qui misit, auctor fabulae</p>
    <p>Quasi Prologum. Ast ego ut imperator histricus,</p>
    <p>(15) Dictator actus et choragus comici,</p>
    <p>Plures quod huc confluere quam speraveram</p>
    <p>Aspicio, paucis vos volo monerier.</p>
    <p>Pro singuli cuiusque et ordine et gradu</p>
    <p>Edicta et interdictiones histricas</p>
    <p>(20) Moderabimur. Scio namque, quam sit futtile</p>
    <p>Iussum, quod indiscretius mandaveris.</p>
    <p>Primum omnium divitibus impero, suo</p>
    <p>Qui iure prae aliis occupant subsellia,</p>
    <p>Ne ceteris petulantiores sint et iis</p>
    <p>(25) Agant licentius, qui humi abiecti sedent.</p>
    <p>Nam comico choragio ne obolum quidem</p>
    <p>Supererogant. Quin et monendos censeo</p>
    <p>Ipsos eosdem pauperes, qui etsi domi</p>
    <p>Cibario vix pane victitent (MOR. Eho.</p>
    <p>(30) PRO. Tace!) et oleribus, blitis quoque insipidis,
    tamen</p>
    <p>(Si occasio fuat) vel in spectaculis</p>
    <p>Aes prodigunt vel improbe abliguriunt.</p>
    <p>Ehem, a scopo paulo minus aberravero,</p>
    <p>Impendiis si derogavero pauperum,</p>
    <p>(35) Nam ludios pauper beat plus divite.</p>
    <p>Tenacitas nam divitem nihil sinit</p>
    <p>Impendere. Itaque adeste cum silentio,</p>
    <p>Pauper, lacer, miser, piger, scaber, glaber.</p>
    <p>Qui nobiles estis et ab alto ignobilem</p>
    <p>(40) Despicitis hunc vulgum, duplum si impenditis</p>
    <p>Dignam quidem ordine vestro agetis rem, sed et</p>
    <p>Faxo altius sedeatis olim et honestius.</p>
    <p>Audite tamen, ignobiles, nobilibus his</p>
    <p>Praestare si volueritis gradu et ordine:</p>
    <p>(45) Crumena nostra turgeat, faxo probe</p>
    <p>Plus omnibus laudemini et honoremini.</p>
    <p>Nihil histrio hic discriminis nisi nummi habet.</p>
    <p>Hinc rudibus impero imperator comicus:</p>
    <p>Inducite animum, ut colligere valeatis hoc</p>
    <p>(50) Ex mytho epimythion; alioqui aderitis hic</p>
    <p>Sine fruge, inutili et ego fungar munere</p>
    <p>Vobis quidem, haud mihi, aere si infarcibitis</p>
    <p>Loculos meos. Et eruditioribus</p>
    <p>Dico: tumultuantibus si actoribus</p>
    <p>(55) Obrepserit aliquid, quod illepide siet</p>
    <p>Prolatum et imprudenter exhibitum, palam</p>
    <p>Ne irrideant, indulgeant aurem, boni</p>
    <p>Quoque consulant, gratis quod ipsis praestitum.</p>
    <p>Stribiligo enim tumultuantibus accidit</p>
    <p>(60) Nonnumquam, Homerus et interim dormiturit.</p>
    <p>Vos quoque, senes, moneo: vigilate alacriter.</p>
    <p>Nescitis enim, quantum obsiet lethargus aut</p>
    <p>Veternus hic rebus studentibus arduis.</p>
    <p>Tandem quoque iuventam admonendam censui</p>
    <p>(65) Et maxime omnium puellos sordidos,</p>
    <p>Matrum suarum delicatos pusios:</p>
    <p>Vos (inquam) adeste garruli non garruli</p>
    <p>Loquaculique non loquaculi. Agite. MOR. Ehem.</p>
    <p>PRO. Tacesne, Morio? Cavedum, adest choragus. MOR. Hau.</p>
    <p>(70) PRO. Adeste vos (inquam) quieti atque vigiles.</p>
    <p>Ne fabulamini, ne stertite ante vel</p>
    <p>Retro neque immoderatius ridete nec</p>
    <p>Discurrite et (dicam ut semel) iam advortite,</p>
    <p>Ne huius choragi in vos crepent mox cottabi. MOR. St.</p>
    <p>(75) PRO. Non ero alius nec me amodo hic videbitis,</p>
    <p>Ego abeo. MOR. Ego maneo. PRO. Mane. MOR. Manebo, abi.</p>
  </div>
  <div type="level2" xml:id="actus-i.-scaena-i.">
    <head>4. ACTUS I. SCAENA I.</head>
    <p>Iambici trimetri acatalectici.</p>
    <p>PHILOTECNIUM sola.</p>
    <p>Cum aetatis huius et peracti temporis</p>
    <p>Rationem habeo, considero haud me paucula</p>
    <p>Paschalia edisse ova; nam rugosa fit</p>
    <p>(80) Cutis genaeque flaccidae, canis quoque</p>
    <p>Respersa tempora. Quin et ipse filius,</p>
    <p>Iam natus annos quindecim, puellulam</p>
    <p>Me pernegat. Sed neque parum accelerant mihi</p>
    <p>Gravem hanc senectutem graves curae omnium</p>
    <p>(85) Rerum domesticarum et immitis iugum</p>
    <p>Mariti et ingens liberum curatio,</p>
    <p>Quibus locupletandis honestandisque diu</p>
    <p>Noctuque pervigilo. Nam ob istuc Dyscolum,</p>
    <p>Gnatum meum, qui grandior natu est, scholis</p>
    <p>(90) Pridem docendum tradidi; et mirum in modum</p>
    <p>Proficeret, id si liceat (heu) per improbam</p>
    <p>Didascalorum amentiam, qua tenerior</p>
    <p>Pueri cutis diverberatur: et eadem</p>
    <p>Est omnibus crudelitas doctoribus,</p>
    <p>(95) Quasi sit rigore docendum, haud clementia.</p>
    <p>Id usque sensi a primo ad octavum ultimum,</p>
    <p>Quibus omnibus mores iidem et par rigor.</p>
    <p>Liventibus nam clunibus semper domum a</p>
    <p>Scholis puer revertitur vibicibusque</p>
    <p>(100) Ostendit (heu) magistri amaritudinem.</p>
    <p>Tentabo tamen et hunc Aristippum, virum</p>
    <p>Quem ab omnibus doctum audio probarier</p>
    <p>Et philosophum et rhetora, pientis quoque animi, ut</p>
    <p>Sine verbere dialecticum atque rhetorem</p>
    <p>(105) Eum faciat; is namque casus, tempora,</p>
    <p>Et alia Donati rudimenta (ut ferunt)</p>
    <p>Iamdudum ad unguem callet, ut, si fata me e</p>
    <p>Medio ferant, habeat puer, vitam suam,</p>
    <p>Qui suave, molliter et honeste transigat.</p>
    <p>(110) Verum absque consilio Cacolaliae nihil.</p>
    <p>Sed commodum, eccam, obambulat mihi eminus.</p>
    <p>Morabor usque dum appropinquet, et alloquar.</p>
  </div>
  <div type="level2" xml:id="actus-i.-scaena-ii.">
    <head>5. ACTUS I. SCAENA II.</head>
    <p>Trimetri ut superiores.</p>
    <p>PHILOTECNIUM, CACOLALIA.</p>
    <p>Estne haec Cacolalia mea, quae mihi obvia est?</p>
    <p>Cara admodum cognata, salve, te volo,</p>
    <p>(115) Te quaero, ades mihi tempori. CA. Quid amabo id
    est,</p>
    <p>Quod tantopere me quaeritas? Si parvulum ad</p>
    <p>Me nuntium, cognata, mitteres, ego ad</p>
    <p>Te ultro advolarem. Sed quid est? PHI. Necessitas</p>
    <p>Me huc appulit. CA. Pol magna ea est necessitas,</p>
    <p>(120) Quae te labori itineris adigit tam gravi.</p>
    <p>PHI. Profecto magna; haud te fefellit dictio.</p>
    <p>CA. Ego, quae sit, auguror. PHI. Deo soli agnita</p>
    <p>Arcana cordis tu augurari possies?</p>
    <p>CA. Scio, inquio. PHI. Vis de marito dicere,</p>
    <p>(125) Qui vespere hesterno virenti verbere</p>
    <p>Coxas mihi scapulasque lividas dedit?</p>
    <p>CA. Istuc volebam eoque propero ad te modo,</p>
    <p>Cognata, solatura te in casu tuo</p>
    <p>Sinistro et, ut pexi caput viro meo</p>
    <p>(130) Tripode, indicatura. PHI. Ah, Cacolalia, si foret</p>
    <p>Tantum mihi animi. At ista omitte, quia aliud</p>
    <p>Iam te volo. CA. Quid? Dice. PHI. Narrabo tribus</p>
    <p>Tibi verbulis. Cum te vafro ingenio sciam,</p>
    <p>In re ardua ut te consulam et prudentia</p>
    <p>(135) Utar tua, huc veni. CA. At viri prudentiam</p>
    <p>Nullam mulieri inesse passim dictitant.</p>
    <p>PHI. Nugas agunt, dum effutiunt huiusmodi.</p>
    <p>Heu cogimur, quae debili sexu sumus,</p>
    <p>Complura probra ab improbis pati viris.</p>
    <p>(140) O utinam ut orbis sit perinde mobilis</p>
    <p>Et sexus! Hunc, quem conspicis, gnatum meum</p>
    <p>Dialecticum fieri ac disertum rhetorem</p>
    <p>Percupio, ne, si ego moriar, ipsum perpeti</p>
    <p>Contingat inopiam aut mori infeliciter.</p>
    <p>(145) Tamen absque consilio tuo nihil volo.</p>
    <p>CA. Percupio et ego iamdudum in hoc ipsum quidem</p>
    <p>Gnatum meum horas collocare pauculas,</p>
    <p>Sed iacta nondum est alea. Opportuna ades.</p>
    <p>PHI. Bene est. Sed heus, cognata, ubi doctorem eis</p>
    <p>(150) Mitem, suavem et amabilem nanciscimur,</p>
    <p>Qui lenibus verbis, flagris non acribus</p>
    <p>Doceat eos? Flens memoro, Cacolalia, toties</p>
    <p>Molliculam ad usque sanguinem gnati cutem</p>
    <p>Diverberatam. Pereo si rursum accidat.</p>
    <p>(155) CA. Interminabimur viro, ne eiusmodi</p>
    <p>Praesumat; alioqui abstulerimus liberos.</p>
    <p>PHI. Recte, nec ego quidem aliter arbitrata sum.</p>
    <p>Sed ubinam eum valebimus nanciscier?</p>
    <p>CA. Habitare in aedibus Hieronymo sacris</p>
    <p>(160) Doctum ferunt didascalum. Novisti eum?</p>
    <p>PHI. Quid? Illum Aristippum senem fronte taetrica?</p>
    <p>CA. Etiam. PHI. Satis honestum ac peritum istunc ferunt.</p>
    <p>CA. Adeamus hunc, sistamus et ei liberos.</p>
    <p>E fronte sphaeristerii gnatum meum</p>
    <p>(165) Vocavero. Heus tu, Clopice, adesdum, sequere me.</p>
  </div>
  <div type="level2" xml:id="actus-i.-scaena-iii.">
    <head>6. ACTUS I. SCAENA III.</head>
    <p>Trimetri ut superiores.</p>
    <p>CLOPICUS, DYSCOLUS.</p>
    <p>Congerro, salve. DYS. Salvus esto, Clopice. Num</p>
    <p>Favit tibi fortuna laeta in compito?</p>
    <p>CLO. Fortuna? Pereat ipsa et eius complices.</p>
    <p>Loculos enim, cultros stilosque perdidi.</p>
    <p>(170) Sed, obsecro, quid me avocat mea genetrix?</p>
    <p>DYS. Quid? Ad scholas reducimur philosophia</p>
    <p>(Si diis placet) simul instruendi. CLO. Apage schola.</p>
    <p>Ut carcerem hunc ludum horreo. Sed tum quid est?</p>
    <p>Si nummulis crumena turgeat, quid est?</p>
    <p>(175) DYS. Aut verbera aberunt aut fugam capessero,</p>
    <p>Ubi talionem reddidero. Scio namque, quid</p>
    <p>Utriusque decrevit parens. CLO. Quid, obsecro?</p>
    <p>DYS. Ut absque verbere doceamur, expetunt.</p>
    <p>CLO. Sine verbere? DYS. Ita. CLO. Sine verbere? DYS. Absque
    verbere.</p>
    <p>(180) CLO. Ohe deum immortalem, ut est stultissima</p>
    <p>Materna mens, nobis tamen ut accommoda.</p>
    <p>Sed iam gradum sistunt. Sequamur ultro, ne</p>
    <p>Nos arguant coram magistro ignaviae.</p>
    <p>Pulsare tentant ostium: properandum erit.</p>
  </div>
  <div type="level2" xml:id="actus-i.-scaena-iv.">
    <head>7. ACTUS I. SCAENA IV.</head>
    <p>Trimetri ut superiores.</p>
    <p>CACOLALIA, PHILOTECNIUM, ARISTIPPUS, CODRUS.</p>
    <p>(185) Heus heus, ubi estis vos? Magister est domi?</p>
    <p>ARI. Quid hoc mali? Quis tam improba pulsat manu</p>
    <p>Nostras fores? PHI. Salve, magister. ARI. Identidem</p>
    <p>Salvete vos, matronae honestae. Quaeritis</p>
    <p>Me? PHI. Quaerimus. ARI. Quid indicaturae? PHI. Vides,</p>
    <p>(190) Magister, has proles? ARI. Video. PHI. Has
    adducimus</p>
    <p>Tuaeque sollicitudini committimus,</p>
    <p>Ut philosophos facias eos. ARI. Videlicet.</p>
    <p>PHI. Et rhetoras. Capis? ARI. Capio. PHI. Sine verbere.</p>
    <p>ARI. Tirunculos, fidei meae quos sistitis,</p>
    <p>(195) Tuebor et curabo tamquam proprios,</p>
    <p>At quaeso: sinite me regere iuvenculos.</p>
    <p>Docebo eos non aliter atque decuerit.</p>
    <p>PHI. At fiat hoc suaviter verbis piis</p>
    <p>Et blandulis, minime flagellis asperis.</p>
    <p>(200) ARI. Iuvenibus ego novi quid omnibus expedit,</p>
    <p>Stimulo haud opust currentibus. Rem ipsam mihi</p>
    <p>Committite. Ingrediantur ad gregem. Codre.</p>
    <p>COD. Hem. ARI. Duc eos ad classem utrumque suam. COD. Licet.</p>
    <p>PHI. Vale, magister, curam habe horum pignorum</p>
    <p>(205) Dignum recepturus labore praemium.</p>
    <p>CA. Sed audin’? ARI. Ausculto. CA. Cave membra tenera</p>
    <p>Diverberes, alias male audies. Vale.</p>
    <p>ARI. Valete. Daemonium sua mater filio est.</p>
  </div>
  <div type="level2" xml:id="actus-i.-scaena-v.">
    <head>8. ACTUS I. SCAENA V.</head>
    <p>Iambici dimetri acatalectici.</p>
    <p>LORCOBALLUS, MARLOCAPPUS.</p>
    <p>Heus, Marlocappe, adesdum ohe.</p>
    <p>(210) MAR. Quid, Lorcoballe, nactus es?</p>
    <p>LOR. Audi novam, rogo, fabulam,</p>
    <p>Unde haud parum nobis lucri.</p>
    <p>MAR. Ah, dic, quid est? Ah, dice sis.</p>
    <p>LOR. Rogas? Hebes, brute, stolide,</p>
    <p>(215) Non cernis, ut Philotecnium</p>
    <p>Et Cacolalia gnatos suos</p>
    <p>Contradidere literis</p>
    <p>Mox imbuendos optimis</p>
    <p>Sine ferula, sine mastige?</p>
    <p>(220) Stultissimae mulierculae</p>
    <p>Et se et suos in retia</p>
    <p>Nostra implicabunt filios,</p>
    <p>Si utamur astu callido.</p>
    <p>Utemur autem. In latibulis</p>
    <p>(225) Si delituerimus, rei</p>
    <p>Quoque viderimus exitum.</p>
    <p>MAR. Non mussitandum latius.</p>
    <p>Quid facto opust, modo suggere.</p>
    <p>LOR. Subrepere in cavernulam hanc,</p>
    <p>(230) Quo agunda agamus clanculum.</p>
    <p>MAR. Recte mones. I prae, sequar.</p>
    <p>LOR. Tu mage praei, quo ego cautius</p>
    <p>Seriem rei intuear. MAR. Licet.</p>
    <p><hi rend="bold">CHORUS.</hi></p>
    <p>Iambici dimetri acatalectici.</p>
    <p>Matrum per indulgentiam</p>
    <p>(235) Gnatorum et insolentiam,</p>
    <p>Furta atque parricidia</p>
    <p>Persaepe consequi solent.</p>
    <p>Solomonis est proverbium:</p>
    <p>Si quis tener dimittitur</p>
    <p>(240) Suae voluntati puer,</p>
    <p>Confundet is matrem suam.</p>
  </div>
  <div type="level2" xml:id="actus-ii.-scaena-i.">
    <head>10. ACTUS II. SCAENA I.</head>
    <p>Iambici tetrametri seu octonarii.</p>
    <p>DYSCOLUS, CLOPICUS.</p>
    <p>O Hercules, o Clopice mi, o quam industrie iam evasimus</p>
    <p>Didascali minas. Atat ut in nos creparent cottabi,</p>
    <p>Si exactius praeceptor inquireret ad unguem singula,</p>
    <p>(245) Nam praeter anuum fabulas nihil egimus seu
    didicimus.</p>
    <p>Dictata namque quae fuere, amissa sunt vel rupta sunt.</p>
    <p>CLO. Pol ulmei iamdudum uterque essemus et instar scabrae
    ovis</p>
    <p>Perlividi. Ast hoc tempore has nates semel subduximus.</p>
    <p>Si liceat id crebro, quid optabilius aut iucundius?</p>
    <p>(250) Non puto, quod is nos audeat veritus parentes
    caedere.</p>
    <p>Sedeamus hic parumper et linquamus has curantibus</p>
    <p>Curas graves. DYS. Linquamus. At quid interim tractabimus?</p>
    <p>Nam quicquid id fuerit, sine strepitu oportet ut fiat. CLO.
    Probe.</p>
    <p>Fallamus oculos intuentes nos: pari numero obolos</p>
    <p>(255) Libro inseramus, sortiamur deinde cuius nostrum
    erunt,</p>
    <p>Ut nos didascalus putet discenda discere. DYS. Non placet</p>
    <p>Condicio, nam sortiri ego ignoro. CLO. Docebo te, tu eris</p>
    <p>Primus, sequensque ego tertius. DYS. Licet. CLO. Ista concedentis
    est.</p>
    <p>DYS. Est, at cave ne subdolus fuas. CLO. Tua igitur prima
    sors,</p>
    <p>(260) Mea residuast. DYS. Licet. Inserui obolos; revolve
    paginas.</p>
    <p>CLO. Primus, secundus, tertius. Primus, secundus, tertius.</p>
    <p>Primus, secundus, tertius. Primus, secundus, tertius.</p>
    <p>DYS. Sors nulla adhuc. CLO. Primus. DYS. Mea est, feliciorem me
    fore haec</p>
    <p>Probat. CLO. Secundus, tertius, sed haec mea est. DYS. Pares
    sumus.</p>
    <p>(265) CLO. Primus, secundus, tertius. Mea haec quoque. DYS.
    Hui. CLO. Primus. DYS. Nihil.</p>
    <p>CLO. Secundus: haec mea. Tertius. Primus, secundus, tertius.</p>
    <p>DYS. Eheu! CLO. Mea est. Primus, secundus: rursus haec mea est.
    DYS. Tua est?</p>
    <p>CLO. Mihi vendico. DYS. Tibi vendicas? CLO. Sic inquio. DYS.
    Quidum, nepos?</p>
    <p>CLO. Huiusmodi convenimus pacto, ut tua esset prima sors,</p>
    <p>(270) Sequens mea atque tertia. DYS. Factum nego. CLO. Ast
    ego assero.</p>
    <p>DYS. Mentire, Clopice. An tu putas mihi nullum inesse cerebrum,
    ut hanc</p>
    <p>Sortem tibi duplicem, mihi autem simplicem permitterem?</p>
    <p>CLO. Sibi quisque semper pro virili nititur. DYS. Vis reddere,
    an</p>
    <p>Non, te rogo, quos furatus? CLO. Hem, furatus, o trifurcifer?</p>
    <p>(275) DYS. Furatus es. CLO. Furatus, o nefande? DYS. Ita
    est. CLO. Pol non dabo.</p>
    <p>DYS. Dabis; alioqui extorsero pugno, unguibus vel dentibus.</p>
    <p>CLO. Extorseris? Cera manus compaginatae sint mihi.</p>
    <p>DYS. En hoc volebas? CLO. Caederes? Pol ego, secundo si
    audeas.</p>
    <p>DYS. Sceleste, furcifer, meum non redderes? Sic discito,</p>
    <p>(280) Sic discito, sic discito, sic discito, sic discito</p>
    <p>Per dolum aliena rapere. CLO. Do, dimitte me. DYS. Cedo
    statim.</p>
    <p>CLO. Meretricie, scelerate, perfide, accipe tuam rem atque
    abi.</p>
  </div>
  <div type="level2" xml:id="actus-ii.-scaena-ii.">
    <head>11. ACTUS II. SCAENA II.</head>
    <p>Octonarii quadrati, ut superiores.</p>
    <p>ARISTIPPUS, CLOPICUS, DYSCOLUS.</p>
    <p>Quid istuc est? Hoccine opus est scholasticorum ludere</p>
    <p>Per sortem et hinc certare pugnis et capillos vellere?</p>
    <p>(285) CLO. Cecidit hic, praeceptor optime, me prior. DYS.
    Mentiris hoc,</p>
    <p>Scelus; rapueras mihi teruncios dolo, quos reddere</p>
    <p>Procax negabas. CLO. Iure ludi acceperam, sed reddidi</p>
    <p>Non desinenti caedere. DYS. Haud te equidem cecidissem, dolo</p>
    <p>Ni sustulisses nummulos meos. ARI. Sat est verborum, eos</p>
    <p>(290) Prehendite, introducite, ut certaminis palmam
    ferant.</p>
  </div>
  <div type="level2" xml:id="actus-ii.-scaena-iii.">
    <head>12. ACTUS II. SCAENA III.</head>
    <p>Iambici dimetri acatalectici.</p>
    <p>LORCOBALLUS, MARLOCAPPUS.</p>
    <p>Vidistin’, heus tu, Marlocap,</p>
    <p>Haec gesta perduellium?</p>
    <p>MAR. Ita filii nostri solent</p>
    <p>Praesente nobis ludere.</p>
    <p>(295) LOR. Adhuc moremur paululum,</p>
    <p>Multo his videbis pluria.</p>
    <p>Sed audin’? MAR. Hem, quid audiam?</p>
    <p>LOR. Per Cerberum tu obtusus es.</p>
    <p>Audisne, qui cantillitant?</p>
    <p>(300) MAR. Haec nostra plane cantio est:</p>
    <p>Caeduntur acribus flagris.</p>
    <p>Age concinamus filiis.</p>
    <p>LOR. Placet, canamus altius:</p>
    <p>Diapente nostrum exaudiant.</p>
    <p>(305) UTERQUE. O vae, o vae, o vae, o vae,</p>
    <p>O bone magister, o vae, o vae.</p>
    <p><hi rend="bold">CHORUS.</hi></p>
    <p>Iambici dimetri.</p>
    <p>Sapientis est sententia</p>
    <p>Difficile perversos suis</p>
    <p>Fore corrigendos moribus,</p>
    <p>(310) Stultos quoque innumerabiles.</p>
    <p>Nihilominus didascalum</p>
    <p>Decet suo (si postulet</p>
    <p>Res) fungi honesto munere,</p>
    <p>Malos subinde caedere.</p>
  </div>
  <div type="level2" xml:id="actus-iii.-scaena-i.">
    <head>14. ACTUS III. SCAENA I.</head>
    <p>Iambici trimetri acatalectici.</p>
    <p>DYSCOLUS, CLOPICUS.</p>
    <p>(315) Te propter haec sum, Clopice, passus innocens.</p>
    <p>CLO. Scilicet, adhuc plagis tuis ego lividus</p>
    <p>Te propter excoriabar ultro; et es innocens?</p>
    <p>Te Iuppiter male perimat, si pergis hoc</p>
    <p>Modo loqui. DYS. Mittamus haec, nepos. Satis</p>
    <p>(320) Uterque vapulavimus. Nunc matribus</p>
    <p>Nostris queramur voce flebili et plagas scazon</p>
    <p>Monstremus illis, quas didascalus ferox</p>
    <p>Nostrae intulit carni tenerrimae. Bonast</p>
    <p>Occasio, qua liberi hoc ergastulo</p>
    <p>(325) Agamus amodo homunculos bellos. CLO. Placet,</p>
    <p>Pereatque carnificina nostra haec fulmine,</p>
    <p>Ubi nil sonat nisi flagra, caedes, lacrimae.</p>
    <p>Valeat Aristippus senex, trux carnifex.</p>
    <p>DYS. Eamus hinc. ————</p>
  </div>
  <div type="level2" xml:id="actus-iii.-scaena-ii.">
    <head>15. ACTUS III. SCAENA II.</head>
    <p>Trimetri ut superiores.</p>
    <p>CACOLALIA, CLOPICUS, DYSCOLUS.</p>
    <p>———— Quos eiulatus audio</p>
    <p>(330) Foris? Tuan’ vox, Clopice, resonat, gnate mi?</p>
    <p>CLO. Eheu! CA. Quid est, fili unice, ecquid eiulas?</p>
    <p>Dic matri. CLO. An ego non eiulem? An ego non fleam</p>
    <p>Mater, repetitis qui tot ictibus miser</p>
    <p>Diverberatus sum? En quibus vibicibus</p>
    <p>(335) Nates tumescunt lividae. CA. Quod hoc (malum)</p>
    <p>Crudelitatis est genus? Papae Deum,</p>
    <p>Deum (inquio) immortalem, ut hic laceratus est</p>
    <p>Flagrisque dilaniatus est. Dic, Dyscole</p>
    <p>Et tu quid eiulas? Tun’ et percussus es?</p>
    <p>(340) DYS. En acrius multo miser, miserrimus.</p>
    <p>Perinde in innocuos ut in foedos canes</p>
    <p>Grassatus est latro. CA. Quid ergo criminis</p>
    <p>Obiecit innocentibus? DYS. Nostros libros</p>
    <p>Dum evolvimus, didascalus supervenit</p>
    <p>(345) Dicitque contendisse nos et percitos</p>
    <p>Ira invicem pugnasse. CA. Vos? DYS. Quod ne quidem</p>
    <p>Nos cogitavimus. CA. O diabolicum caput,</p>
    <p>O taetricam frontem! Invicem pugnasse vos?</p>
    <p>DYS. Pugnasse. CA. Coniunctissimos? DYS. Nil arctius.</p>
    <p>(350) CA. Siletedum atque ingredimini tantisper huc,</p>
    <p>Dum currere ad Philotecnium neptem queam</p>
    <p>Et omnibus de his certiorem reddere.</p>
  </div>
  <div type="level2" xml:id="actus-iii.-scaena-iii.">
    <head>16. ACTUS III. SCAENA III.</head>
    <p>Trimetri ut praecedentes.</p>
    <p>PHILOTECNIUM, CACOLALIA.</p>
    <p>Insomnia hac sub nocte vidi, quae die</p>
    <p>Toto haesitabundam dedere me. Haud scio,</p>
    <p>(355) Quid ipsa portendant: meo male suspicor</p>
    <p>Gnato. Sed eccam Cacolalia venit obviam</p>
    <p>Et concito properat gradu iactans manus</p>
    <p>Secumque disputans; vereor omine malo huc</p>
    <p>Veniat. Quid est, cognata, quod celeras gradum? Et</p>
    <p>(360) Quo tendis iter? An indicatura advolas</p>
    <p>Mihi dira et infelicia? Ut pueri valent?</p>
    <p>Sanine sunt? CA. Philotecnium, o Philotecnium,</p>
    <p>Prae lassitudine mea et iracundia</p>
    <p>Vix hiscere queo, ut ad rogata spondeam.</p>
    <p>(365) PHI. Amica cara, istuc quid est? CA. Dolor, heu
    dolor</p>
    <p>Utrique nostrum! PHI. Heu me miserrimam! Est male</p>
    <p>Gnatis, ut ominor. Absque causa haud tristior</p>
    <p>Per somnium mihi gnati imago apparuit.</p>
    <p>CA. Non est viro illi humana mens, sed beluae,</p>
    <p>(370) Cui liberos commisimus. PHI. Quid audiam?</p>
    <p>CA. Rogas? Adusque effusionem sanguinis</p>
    <p>Lacerata cuticula est. PHI. Perii, cognata, iam</p>
    <p>Pene occidi. Factum bene est, quod filium</p>
    <p>Meum domi tuae esse iusseris, ne eum</p>
    <p>(375) Cogar videre ita visceratum innoxium.</p>
    <p>CA. Longa est mora omnis; tota namque excandeo.</p>
    <p>Iam per deos deasque iuro et omnia</p>
    <p>Terrae polique et inferorum numina,</p>
    <p>Quod vindicabo me hoc die hac de iniuria.</p>
    <p>(380) Ita unguibus taetricam viri notavero</p>
    <p>Frontem, ut minus nihilo exarata appareat</p>
    <p>Quam prolibus clunes. PHI. Ita decet, ita expedit.</p>
    <p>Ostendam et ego conviciis et caedibus,</p>
    <p>Quae, qualis aut quanta adsiem sophistria.</p>
    <p>(385) Ridebo lacrimas, si licebit caedere.</p>
    <p>Eamus. At quid cernimus? Papae, ohe, hui,</p>
    <p>Cognata, prodit obvius scholasticis</p>
    <p>Cinctus sophista perfidus, flagris quoque</p>
    <p>Instructus acribus. Timeo mihi quoque.</p>
    <p>(390) CA. Ut tu tremis! Duae sumus. PHI. Sed mulieres.</p>
    <p>Redeamus, obsecro, proles tuerier.</p>
    <p>CA. Nescis sacramento obligatas nos? PHI. Scio, at</p>
    <p>Valeat sacramentum, pavore contremo.</p>
    <p>Comminxero, cognata, me, nisi redeas.</p>
    <p>(395) Voltum horreo intuerier, iam heu proximust.</p>
    <p>CA. Maledicta sola si ingero, nihil hinc mali.</p>
  </div>
  <div type="level2" xml:id="actus-iii.-scaena-iv.">
    <head>17. ACTUS III. SCAENA IV.</head>
    <p>Trimetri ut praecedentes.</p>
    <p>CACOLALIA, ARISTIPPUS, PHILOTECNIUM.</p>
    <p>Prodi, nefande sophista. Prodi, sordide</p>
    <p>Philosophe, Aristippe impudens, monstrum ferum.</p>
    <p>His unguibus malas tuas convulsero.</p>
    <p>(400) Prodi. ARI. Quid est, mulier? Quid adeo saeviter?</p>
    <p>Quidnam mali commerui? CA. An etiam tu id rogas?</p>
    <p>An non puduit in filios nostros te ita</p>
    <p>Baccharier? ARI. Quid factum in illos? Dic mihi.</p>
    <p>CA. Nescis, sceleste, trifurcifer, fera belua?</p>
    <p>(405) ARI. Demiror, unde te furor tantus habeat.</p>
    <p>Dic age, quid actum prolibus. Rationem ego</p>
    <p>Reddam omnium. CA. Rationem ad haec reddas mihi?</p>
    <p>Reddas diabolum, latro, qui gnatum meum</p>
    <p>Tam immaniter cecideris sine crimine.</p>
    <p>(410) ARI. Sine crimine? CA. Etiam dico prorsum
    innoxium.</p>
    <p>ARI. Quam innoxius, novere condiscipuli et haec</p>
    <p>Cohors scholastica. Sed sine, oro, me eloqui</p>
    <p>Praesagium infallibile. Vestra amentia</p>
    <p>Vestraque solarum fit indulgentia</p>
    <p>(415) Perire utrumque per licentiam et cruci</p>
    <p>Tandem exsecrandae destinatum tradier.</p>
    <p>CA. Non me capio nunc prae furore. Spiritus</p>
    <p>Demens cerebrum hoc suggerit tibi fulmine,</p>
    <p>Tibi furiis, tibi tartaro dignissimo,</p>
    <p>(420) Philotecnium cognata, nostros liberos</p>
    <p>Suspendio praedestinarier. ARI. Te contine,</p>
    <p>Muliercula, ne quid temere. Abi, ne plus mali</p>
    <p>Tibi concias, abitodum. PHI. Hem Cacolalia,</p>
    <p>Ne caede neve vellica! Res res monet</p>
    <p>(425) Plorare mage quam caedere. Atque utinam mihi</p>
    <p>Licuisset in cute propria ipsas perpeti</p>
    <p>Plagas et unicum redimere filium.</p>
    <p>O saxeum caput, teneris quod artubus</p>
    <p>Tot irrogare valuerat plagas! ARI. Cave,</p>
    <p>(430) Gnato et tibi, muliercula, ne brevi accidat</p>
    <p>Plus calamitatis, cui absque me haud medeamini.</p>
    <p>Siste lacrimas, misella, siste lacrimas.</p>
    <p>PHI. Quam barbara, impia, dira mens, quae lacrimas</p>
    <p>Mihi invidet. Profecto amata pignora</p>
    <p>(435) Nondum suis pro natibus osculatus es.</p>
    <p>Tibi docendum tradidi gnatum meum,</p>
    <p>Non lancinandum. ARI. Ego corrigendum acceperam,</p>
    <p>Non enecandum, at patibulo abstrahendum. CA. Ut hic</p>
    <p>Scelestus usque patibulum! ARI. Heu, quid hoc (malum)</p>
    <p>(440) Dementiae est? Caedat virum me femina?</p>
    <p>Prehendite has et introducite, ut acriter</p>
    <p>Diverberentur, quo temere nihil agere</p>
    <p>Discant. PHI. Bone magister. CA. Bone magister. ARI. Bonus</p>
    <p>Iam factus est, qui sorduit modo? Sternite.</p>
    <p>(445) PHI. Nostro pudori consule, magister bone.</p>
    <p>CA. Abire, bone praeceptor, obsecro, nos sine.</p>
    <p>Caverimus amodo. ARI. Valeant merae tricae. PHI. Heu</p>
    <p>Me, ut turpiter pudefacta sum. CA. Vah, philosophe,</p>
    <p>Imus reducturae haud tamen tibi filios.</p>
    <p>(450) PHI. Eamus et dato utrique mox peculio</p>
    <p>Mercatui applicemus, et valeant scholae.</p>
    <p>CA. Fiat; nam id optimum arbitrata sum, prius</p>
    <p>Quam tu mihi suggesseris: valeant scholae.</p>
  </div>
  <div type="level2" xml:id="actus-iii.-scaena-v.">
    <head>18. ACTUS III. SCAENA V.</head>
    <p>Iambici dimetri acatalectici.</p>
    <p>LORCOBALLUS, MARLOCAPPUS.</p>
    <p>Praedixeramne, ut accidat,</p>
    <p>(455) Tum matribus stultissimis,</p>
    <p>Tum filiis nequissimis?</p>
    <p>MAR. Profecto Lorcobal, probe</p>
    <p>Novisti ubique fallere.</p>
    <p>LOR. Tace, tace. Iacebimus</p>
    <p>(460) In hoc latibulo callidi.</p>
    <p>Laqueos meos mox incident,</p>
    <p>Dum acceperint crumenulam</p>
    <p>Et bibere et esse et ludere</p>
    <p>Lenonibus cum perditis</p>
    <p>(465) Et improbis occeperint.</p>
    <p>Tantisper esto pervigil,</p>
    <p>Dum in hisce castris excubas.</p>
    <p>MAR. Noli timere, Lorcobal,</p>
    <p>Oppandi ocellos stipite:</p>
    <p>(470) Nemus quidem hinc evaserit,</p>
    <p>Aut passer avolaverit.</p>
    <p><hi rend="bold">CHORUS.</hi></p>
    <p>Iambici dimetri ut superiores.</p>
    <p>Nihil est profecto saevius,</p>
    <p>Nihil impudentius, nihil</p>
    <p>Magis improbum muliere mala</p>
    <p>(475) Si occasionem nacta sit.</p>
    <p>Ignis, mare, fera belua</p>
    <p>Tria mala sunt, at peior his</p>
    <p>Mulier, sed et nocentior</p>
    <p>(Si conferas) cacodaemone.</p>
  </div>
  <div type="level2" xml:id="actus-iv.-scaena-i.">
    <head>20. ACTUS IV. SCAENA I.</head>
    <p>Iambici trimetri acatalectici.</p>
    <p>DYSCOLUS, CLOPICUS.</p>
    <p>(480) Ut nunc tibi, Clopice, placeo ensiculo hoc novo</p>
    <p>Penuario? CLO. Egregie ense, tunica, pileo</p>
    <p>Phaleratus es mi Dyscole; at crumenula</p>
    <p>Ut sese habet? Num turgida est? DYS. Plena admodum. En,</p>
    <p>Centum aures refarsit hanc matercula.</p>
    <p>(485) CLO. Id optimum. Iuxta tuam sonat et mea.</p>
    <p>Valeat philosophia, valeant scholastici</p>
    <p>Ludi, antron hoc valeat, ubi non nisi verbera</p>
    <p>Et eiulatus perpetim ingens personant.</p>
    <p>DYS. Valeat Aristippus boni omnis aemulus.</p>
    <p>(490) Olim meminero, quod intulit matri et mihi.</p>
    <p>CLO. Haec curiosa sunt. Eant curae graves:</p>
    <p>Indulgeamus et gulae et genio et iocis.</p>
    <p>Mercatum abisse nos putent mulierculae,</p>
    <p>Nos contra in hanc tabernam eamus, cuticulam</p>
    <p>(495) Curemus Cerere, Baccho et epulis splendidis.</p>
    <p>Properemus. En, caupo fores tenet. DYS. Assequor.</p>
    <p>Sed audin’? CLO. Hem. DYS. Absque Venere semper frigidum est</p>
    <p>Solacium. Veneres oportet adsient</p>
    <p>Formosulae atque comptulae. CLO. Recte id quidem</p>
    <p>(500) Tu. Eamus. Hoc ex ordine parasitico</p>
    <p>Iam quispiam mittendus est, qui accersiat.</p>
  </div>
  <div type="level2" xml:id="actus-iv.-scaena-ii.">
    <head>21. ACTUS IV. SCAENA II.</head>
    <p>Senarii iambici ut superiores.</p>
    <p>CLOPICUS, DYSCOLUS, BROMIUS.</p>
    <p>Salve, Bromi. DYS. Te perduat Bromius. CLO. Necet</p>
    <p>Te Iuppiter. Quid commerui, scelus? DYS. Rogas?</p>
    <p>Ostentui haberi se putabit hospita,</p>
    <p>(505) Quod eum hoc salutas nomine. CLO. Hem, convicium</p>
    <p>Non est, quod hospitam vocares, qui hospes est?</p>
    <p>DYS. Non sexus rationem habebam maxima</p>
    <p>Prae animi mei aegritudine. CLO. Ego quid dixeram?</p>
    <p>DYS. Bromium vocaveras. CLO. Bromium? DYS. Bromium. CLO. Equidem
    haud</p>
    <p>(510) Rationem habebam nominis prae maximo</p>
    <p>Bromii appetitu. Ceterum hic mihi dicier</p>
    <p>Bromius videtur, quod vocabulum hoc explicet</p>
    <p>Vultus hilarior. BROM. Hahahe, bene est: re et nomine</p>
    <p>Bromius vocor. DYS. Quis tibi satanum pessimus</p>
    <p>(515) Id suggerit? CLO. Non verbulo uno id explicem.</p>
    <p>Salve, Bromi. BROM. Salvete, adeste. Quid libet?</p>
    <p>CLO. Ientarier. Num obsonii est aliquantulum?</p>
    <p>BROM. Sat est. Lavate, sedete, abunde apposuero:</p>
    <p>Pinguem anserem, pernas, tomacula et satis</p>
    <p>(520) Bromii optimi, qui saliat e cyatho suo.</p>
    <p>DYS. Sed, caupo,... BROM. Quidnam factopust? DYS. Curandum
    erit.</p>
    <p>BROM. Curarier quid volt? DYS. Duae Veneres uti</p>
    <p>Accersiantur. BROM. Quo? DYS. Huc. BROM. Eho, vos feminas?</p>
    <p>DYS. Bacchus quid est sine Venere? BROM. Nihil per Iovem.</p>
    <p>(525) Domi meae est, qui rem probe curaverit.</p>
    <p>DYS. Curet probe. Nos interim nugabimur.</p>
    <p>Quemnam putemus, hospes hic habeat domi,</p>
    <p>Qui Veneris atque nostra agat negotia?</p>
    <p>CLO. Greges alunt parasiticos huiusmodi</p>
    <p>(530) Lenasque cum lenonibus, per quos suam</p>
    <p>Rem stabiliunt, occasio dum postulat.</p>
    <p>Nullam aequitatis aut probi rationem habent,</p>
    <p>Dummodo suis lucris abunde consulant.</p>
    <p>DYS. Quid interest mea tuave qualis hic</p>
    <p>(535) Vel quispiam sit, Clopice, cauponantium?</p>
    <p>Sit hic probus sit improbus domi suae,</p>
    <p>Nostrae voluptati probe dum commodet.</p>
    <p>CLO. Verum profecto, Clopice. At claudendus est</p>
    <p>Sermo: fores crepuere. Nonne (ut dixeram)</p>
    <p>(540) Rufum vides lenonem ab aedibus foras</p>
    <p>Procedere? DYS. Video. CLO. Is tuis medebitur</p>
    <p>Amoribus. DYS. Faxit Venus, sequere. CLO. Sequor.</p>
  </div>
  <div type="level2" xml:id="actus-iv.-scaena-iii.">
    <head>22. ACTUS IV. SCAENA III.</head>
    <p>Iambici trimetri ut superiores.</p>
    <p>LABRAX, GAULUS.</p>
    <p>Venusta duo me caupo poscit scorta, sed</p>
    <p>Magno meo infortunio; haud mihi integrum est</p>
    <p>(545) Ea exhibere hoc tempore, ad alium mihi</p>
    <p>Migrandum erit. Stat ecce porro Gaulus, is</p>
    <p>Mihi ultro conveniendus est. Aliquantulum</p>
    <p>(Si fors volet) lucri ex eo corrasero.</p>
    <p>Libet obiter auscultare, quid loqui occipit.</p>
    <p>(550) GAU. Ob crapulam hesternam levare vix caput</p>
    <p>Queo: ita obrutus, ita mersus, ita sepultus. Haud</p>
    <p>Mirum tamen, qui aes omne meum et edi et bibi.</p>
    <p>Reliquum est nihil; discrucior hei miser leno,</p>
    <p>Tam quaestus hic muliercularum exiguus est.</p>
    <p>(555) LAB. Heus tu. GAU. Hem, quid est? Et cuia vox prope me
    sonat?</p>
    <p>LAB. Salve, sceleste. GAU. Salveam, impurissime?</p>
    <p>Totum aes voravi, quaestus est nullus, dolet</p>
    <p>Mihi occiput, Labrax, et adversa omnia.</p>
    <p>LAB. Praesidium adest in proximo. GAU. Nondum liquet,</p>
    <p>(560) Sed perge. LAB. Asotici duo adolescentuli</p>
    <p>Scorta expetunt venusta duo, sed commodum</p>
    <p>Vel integrum non est mihi: locanda ea tibi</p>
    <p>Permisero, si usura mihi responderit.</p>
    <p>GAU. Responderit. Stipulare honeste, quid dabo?</p>
    <p>(565) LAB. Sex aureos. GAU. Sex per Iovem et Venerem
    dabo.</p>
    <p>Sed ubi exhibebo? LAB. In proximo oenopolio.</p>
    <p>GAU. Curabo; tu opperire. LAB. Sint formosula.</p>
    <p>GAU. Erunt. At ubi te repperero? LAB. Hoc loco. GAU. Placet.</p>
  </div>
  <div type="level2" xml:id="actus-iv.-scaena-iv.">
    <head>23. ACTUS IV. SCAENA IV.</head>
    <p>Iambici trimetri quadrati.</p>
    <p>MELANCIA, DROMELLA, CLOPICUS, DYSCOLUS.</p>
    <p>Sedetedum, iuvenes; adest obsonium. Curre ocius,</p>
    <p>(570) Puella, profer e penario statim sex integros</p>
    <p>Similagineos panes eosque candidos; audin’? DRO. Licet.</p>
    <p>CLO. Heus tu nigella, etiamnum et id curet, magis te
    candicent.</p>
    <p>Melancia appellarier videre tu; nam praedita es</p>
    <p>Fuscedine admodum venusta. DYS. Iterum auguraris, improbe?</p>
    <p>(575) DRO. Mecastor illa nomine et re fuscula est;
    Melancia</p>
    <p>Nam dicitur. Nivis instar ecce candidi panes. Modo e</p>
    <p>Cellario depromitur Bacchus. Valete, vivite.</p>
    <p>DYS. Dic, Clopice, et istius puellae nomen. An Lacena sit?</p>
    <p>CLO. Si et hic mihi liceat augurarier, Dromellula dicitur.</p>
    <p>(580) DRO. Tetigisti acu mecastor. En vinum. Valete,
    vivite.</p>
    <p>CLO. Semel, Dromella, bibas oportet. DRO. Scilicet. CLO. Quin
    ebibis?</p>
    <p>DRO. Licet. Propino tibi, adolescens, auguri primario,</p>
    <p>Quia brevitate gaudeo. DYS. Gratum est. DRO. Valete, vivite.</p>
    <p>DYS. Si huiusmodi forent puellae, quas modo ductarier</p>
    <p>(585) Poposcimus, pol respuendae non forent. CLO. Pol non
    forent.</p>
  </div>
  <div type="level2" xml:id="actus-iv.-scaena-v.">
    <head>24. ACTUS IV. SCAENA V.</head>
    <p>Octonarii quadrati ut superiores.</p>
    <p>LABRAX, GAULUS, CAUPO.</p>
    <p>Paratan’ omnia, quae ad Venerem opus sunt? GAU. Parata. LAB.
    Eamus hinc</p>
    <p>Intro. Haud parum est nobis lucri accessurum ab
    adolescentulis</p>
    <p>Doli insciis, quod vix adhuc ferulae manus subduxerint.</p>
    <p>GAU. O utinam id alma Venus faveat! Hoc pacto enim mea
    vulnera</p>
    <p>(590) Sanare possiet. Sed ecce spectitat caupo foras.</p>
    <p>LAB. Salve, Bromi. Num adhuc vales? BROM. Adhuc. Sed ubinam
    scorta sunt?</p>
    <p>LAB. Vesperi aderunt tam comptulae puellae, ut ipsam Cypridem</p>
    <p>Putes. BROM. Ita volueram. Ingredimini et assidete, si
    placet.</p>
    <p>LAB. Nobis lubet, placeat modo adolescentibus. BROM.
    Contamini.</p>
  </div>
  <div type="level2" xml:id="actus-iv.-scaena-vi.">
    <head>25. ACTUS IV. SCAENA VI.</head>
    <p>Tetrametri ut superiores.</p>
    <p>LABRAX, GAULUS, DYSCOLUS, CLOPICUS, MELANCIA.</p>
    <p>(595) Iubet alma Venus salvere vos, venusti
    adolescentuli.</p>
    <p>DYS. Praestantius nihil est salute. Identidem salvere eos</p>
    <p>Volumus, salutem qui imprecantur conbibonibus probis.</p>
    <p>Accumbite, si placet, pari symposio et argento pari.</p>
    <p>LAB. Pol aequa propositio, perplacet. Sedemus. At unde vos</p>
    <p>(600) Venistis? DYS. Indigenae sumus quidem, et animi causa
    egredi</p>
    <p>Lubitum est, et experiri avemus pluria; aeris divites</p>
    <p>Sumus animi nec impotes. GAU. Mage vos trahat fortuna quam</p>
    <p>Negotiatio videre licet. Societas sit eadem</p>
    <p>Utrisque nostrum. Edamus et bibamus atque homunculos</p>
    <p>(605) Bellissimos agamus. Haud erit voluptas, cuius hic</p>
    <p>Non plus satis sit copia. CLO. Ohe, uterque id expetessimus</p>
    <p>Gratissima est vestrum utriusque societas nobis. Sed est ...</p>
    <p>GAU. Quin dicis? CLO. Ubi sunt, quas poposcimus, puellae
    venereae?</p>
    <p>GAU. Iam iam hic erunt sub vesperem. CLO. Mea quidem ex
    sententia</p>
    <p>(610) Ludemus interea moventes taedia. GAU. Hercle
    perplacet.</p>
    <p>Profer, puella, vina, profer tesseras; audistin’? MEL. Hem.</p>
    <p>CLO. Heus tu, Melancia, tesseras fer ocius. MEL. Concipite
    eas.</p>
    <p>Referte, dum satist. DYS. Satis? Numquam satist amantibus.</p>
    <p>MEL. Haudquaquam eidem fercla et aleae quadrant buccae;
    auferam</p>
    <p>(615) Bellaria haec. CLO. Tolle, ut frui disco queamus
    libere. GAU. Ut</p>
    <p>Perfundier queamus aethere, discon hunc sistam foris.</p>
    <p>Deponite id, pro quo velitis ludere. DYS. Decem aureis.</p>
    <p>GAU. Deponite, inquam; en hic decem nostri. DYS. En decem nostri
    quoque.</p>
    <p>GAU. Iuppiter adesto et alma Venus. Haec nostra sors est:
    senio.</p>
    <p>(620) CLO. Haec nostra erit: quaternio. Ludum hunc, nepos,
    ego finiam.</p>
    <p>DYS. Placet. GAU. Venus iuvet. Ecce senio, mea est pecunia.</p>
    <p>CLO. Secundo idem fiat. Duplum deponimus. GAU. Fiat. Ut et
    hic</p>
    <p>Iactus beatus sit, iuvet Venus. Ecce denuo senio.</p>
    <p>CLO. Mea denuo est quaternio. GAU. Si fors volet, nos
    vincimus.</p>
    <p>(625) Bis unio. CLO. Bis binio. GAU. Bis ternio, ecce
    senio.</p>
    <p>Nos vincimus, nostrum est peculium. CLO. Triplum deponimus.</p>
    <p>GAU. Esto. Mea sors quaternio. CLO. Mea senio. Feliciter.</p>
    <p>GAU. Feliciter semper cadunt tali Iovis: quaternio est</p>
    <p>Mea sors. Mea est pecunia. DYS. Tua pestilentia, improbe et</p>
    <p>(630) Impure leno. Age decuplum deponimus. GAU.
    Deponite.</p>
    <p>DYS. Vestes et addimus. Ego lusero. Iuvet Mercurius aut</p>
    <p>Maledictus ille, cuius auspicio sinistra singula.</p>
    <p>Sors nostra senio. GAU. En. DYS. Tua, impudice, ternio est. GAU.
    Ita est.</p>
    <p>DYS. Feliciter, cecidere prospere. Mea est. GAU. Mentire tu</p>
    <p>(635) Quidem, triverbero, ut dii te omnes superne
    concrement.</p>
    <p>Num ternio et quaternio senarium tibi collocant?</p>
    <p>DYS. Hanc vindicavero mihi aut putridis tuis ex carnibus</p>
    <p>Concidero frustatim et avibus partiar. Ad arma, Clopice!</p>
    <p>LAB. Si caede agendum, nos viri sumus etiam. Gaule, age
    virum.</p>
    <p>(640) Ignavi et imbecilli, adeste, state: turpis est
    fuga.</p>
    <p>CLO. Vestram fidem, perimus. O dii, nudi foras propellimur.</p>
    <p>Heu Dyscole, infelicitati extremae adacti iam sumus.</p>
    <p>Decus periit, aes perditum, spoliata vestis. Sed quid est?</p>
    <p>Praeter rapinam nil relictum. Si placet, furto aut necem</p>
    <p>(645) Celerem aut beatitudinem nobis paremus plusculam.</p>
    <p>DYS. Placet utique. Eamus, quo rapit fortuna; nam quibus in
    bonis</p>
    <p>Idem fuit, par est quoque fore idem in malis consortium.</p>
    <p>GAU. Iam nos adepti sat lucri. Litemus almae Cypridi et</p>
    <p>Rhamnusiae, quae pessimum mihi vortit in statum optimum.</p>
    <p>(650) LAB. Litemus. Illi si velint, studento furtis
    pessimis.</p>
  </div>
  <div type="level2" xml:id="actus-iv.-scaena-vii.">
    <head>26. ACTUS IV. SCAENA VII.</head>
    <p>Iambici tetrametri catalectici aut septenarii.</p>
    <p>VILLANUS, CLOPICUS, DYSCOLUS.</p>
    <p>Num tempus est surgendi et ad forum? Ast adhuc paulisper.</p>
    <p>CLO. Villanus ille, Dyscole, est ignobilis vecorsque,</p>
    <p>Cui ratio parva inerit iniquitatis irrogatae.</p>
    <p>Lassus sub alno sarcina abiecta iacet sopitus.</p>
    <p>(655) Quid factopust? DYS. Spoliandus est hac sarcina aut
    paratum</p>
    <p>Sibi sentiet malum. CLO. Viden’? DYS. Quid volt videri? Dice.</p>
    <p>CLO. Dormire rusticum viden’? DYS. Videor videre; stertit</p>
    <p>Profecto. CLO. Nostra est sarcina, pedepressim at accedendum.</p>
    <p>Adesto Fors Fortuna, adesto Mercuri, omnis</p>
    <p>(660) Furti et latrocinii pater. Circumspicito, ne
    quisquam</p>
    <p>Nos obruat, circumspice. DYS. Nullust. Adi silenter.</p>
    <p>Putasne, tollet inscio viro? Pol abstulit nec</p>
    <p>Vir ipsus experrectus est. CLO. Sors optima est, beabit</p>
    <p>Nos usque. Nam centum aureos telam hanc valere arbitror.</p>
    <p>(665) Abeamus hinc quantocius. VIL. Profundius quam tutum
    est</p>
    <p>Hic stertui. Heu sublata tela est. Heus ohe, quo vos tandem</p>
    <p>Proripitis aut quo curritis? State ilico, vos quaero.</p>
    <p>DYS. Cave sis reclamites. VIL. Reclamitemne vos, nebulones</p>
    <p>Furesque, qui totam mihi abstulistis istam telam?</p>
    <p>(670) DYS. Nos telam, inepte, nos telam tuam? VIL. Meam vos
    telam.</p>
    <p>DYS. Ne dixis, inquam. VIL. Reddite. DYS. Ita quaerentibus telam
    ... VIL. Heu me!</p>
    <p>DYS. Reddimus; abi. Alioqui ensibus concidimus te. Obmuti.</p>
    <p>Revertere in viam tuam. Abiit ille. Nos petamus</p>
    <p>Bromium hospitem nostrum. Erimus accepti adferentes praedam.</p>
    <p>(675) VIL. Quid agam miser, nisi praeses hanc restituat
    invocatus?</p>
    <p>Hunc optimum est accedere et rei ordinem explicare.</p>
  </div>
  <div type="level2" xml:id="actus-iv.-scaena-viii.">
    <head>27. ACTUS IV. SCAENA VIII.</head>
    <p>Iambici trimetri acatalectici.</p>
    <p>DYSCOLUS, CLOPICUS, BROMIUS.</p>
    <p>Salveto, caupo. BROM. Gratus est vester mihi</p>
    <p>Reditus. Onusti adestis. CLO. Fors Fortuna adest.</p>
    <p>Bene cessit hic mercatus et feliciter.</p>
    <p>(680) BROM. Liquido videtur. Ingredimini iam opipare et</p>
    <p>Suave cenaturi. CLO. Ita volumus. BROM. Sequor.</p>
    <p>Per Herculem hanc telam alicui imbelli viro</p>
    <p>Nunc abstulere vi dolove pessimo.</p>
    <p>Tandem per hos (si praeses id resciverit)</p>
    <p>(685) Traducar in malam crucem. Sequar tamen,</p>
    <p>Clausisque foribus libere bacchabimur.</p>
    <p>Quod si resciscat praeses, ipsi viderint.</p>
    <p>In me, puto, nil deprendet noxiae.</p>
  </div>
  <div type="level2" xml:id="actus-iv.-scaena-ix.">
    <head>28. ACTUS IV. SCAENA IX.</head>
    <p>Senarii ut superiores.</p>
    <p>LORARII 2, BROMUS, DYSCOLUS, CLOPICUS, VILLANUS.</p>
    <p>Nec ipse caupo innoxius, quia conscium</p>
    <p>(690) Se criminis testatur ultro, ut auribus</p>
    <p>Audivimus nostris, et obdit se ostio.</p>
    <p>Sequamur et pulsemus impigri et acriter.</p>
    <p>Caupo Bromi, caupo. BROM. Hem, quid importunus es?</p>
    <p>Quis es? LORA. Aperi ostium. BROM. Licet. LORA. Quos hospites</p>
    <p>(695) Habes? BROM. Duos iuvenes. LORA. Probos an
    improbos,</p>
    <p>Rogo. BROM. Improbos haud comperi. LORA. Sistite gradum,</p>
    <p>Nequissimi. Nobiscum eundum ad praesidem.</p>
    <p>DYS. Quam ob rem? LORA. Haud modo fandi locus. DYS. Non
    ibimus,</p>
    <p>Gladio magis decernimus. LORA. Simus viri.</p>
    <p>(700) CLO. Cruente lictor, me enecas. Nos dedimus.</p>
    <p>LORA. Huc, huc manus post terga in has manicas. CLO. Eheu!</p>
    <p>LORA. Concedite huc. Causam tuam vide, Bromi,</p>
    <p>Exactius iam examinandam iudici.</p>
    <p>Tu rem tuam, villane, cape. VIL. Habeo gratiam.</p>
  </div>
  <div type="level2" xml:id="actus-iv.-scaena-x.">
    <head>29. ACTUS IV. SCAENA X.</head>
    <p>Iambici dimetri acatalectici.</p>
    <p>LORCOBALLUS, MARLOCAPPUS.</p>
    <p>(705) Num argutule haec instruxeram?</p>
    <p>MAR. Doctissime quidem acta res.</p>
    <p>LOR. Consilio et artibus meis</p>
    <p>Abiere laevo tramite</p>
    <p>Per compita atque devia.</p>
    <p>(710) Post tesseras et aleas</p>
    <p>Sublato et aere et vestibus</p>
    <p>Fures modo deprensi eunt.</p>
    <p>Segniter an exsecutus est</p>
    <p>Id Lorcoballus, Marlocap?</p>
    <p>(715) MAR. Haud segniter quidem; proin</p>
    <p>Res nostra Diti accepta erit.</p>
    <p>LOR. Spectemus hinc sagaciter,</p>
    <p>Cum addicti erunt suspendio,</p>
    <p>Ne spiritus sursum evolent.</p>
    <p>(720) MAR. Pro natibus id curandum erit.</p>
    <p>LOR. Brutissimus tu daemonum es.</p>
    <p>Te alio docebo tempore,</p>
    <p>Quod res modo alia postulet.</p>
    <p><hi rend="bold">CHORUS.</hi></p>
    <p>Iambici dimetri ut superiores.</p>
    <p>Ut omnibus sic maxime</p>
    <p>(725) Iuvenibus aurum est omnium</p>
    <p>Lernae malorum, quo semel</p>
    <p>In vitia praecipites ruunt.</p>
    <p>Unde lacrimae, caedes, furor,</p>
    <p>Adulteria, scortatio,</p>
    <p>(730) Furtum, dolus, periurium</p>
    <p>Nisi abusibus pecuniae?</p>
  </div>
  <div type="level2" xml:id="actus-v.-scaena-i.">
    <head>31. ACTUS V. SCAENA I.</head>
    <p>Iambici trimetri acatalectici.</p>
    <p>PHILOTECNIUM, CACOLALIA, POMPUS.</p>
    <p>Cordis mei aestus me movent invisere</p>
    <p>Cacolaliam, ut congratulari liberis</p>
    <p>Nostris queamus libere, qui, cum in scholis</p>
    <p>(735) Pueri forent, repente facti sunt viri.</p>
    <p>Heus Cacolalia, veni foras. CA. Veniam lubens.</p>
    <p>POMP. Move, move celeres pedes, o Pompe. Nam</p>
    <p>Res ipsa monet. Has literas binas mihi</p>
    <p>Iussere duo iuvenculi ob sua scelera</p>
    <p>(740) Iam internecandi mox suis dare matribus.</p>
    <p>Nam si fuat dilatio, actum est de gula</p>
    <p>Illorum et anima. CA. Quidnam habes, quod indices?</p>
    <p>PHI. Consuluimus pulchre utraque nostris liberis.</p>
    <p>CA. Pulcherrime; sed praetereat hic nuntius.</p>
    <p>(745) PHI. Nil oberit hic sermonibus nostris; eat.</p>
    <p>CA. Ne forte nos petat, sinamus paululum.</p>
    <p>POMP. Quas hic duas mulierculas prope intuor</p>
    <p>Confabulantes? Sunt eae, quas quaerito.</p>
    <p>Nam garriunt stultae suis de liberis</p>
    <p>(750) Stultissime; sane cucurri prospere.</p>
    <p>Has alloquar. PHI. Cognata, nos petit. CA. Sile.</p>
    <p>POMP. Salvere plus quam iam potestis vos velim,</p>
    <p>Matronae honestae. PHI. Atat, heu, quid ominis hoc feret?</p>
    <p>CA. Nihil hic mali imprecatur. Heus cave trepides.</p>
    <p>(755) POMP. Has literas duo filii vestri mihi</p>
    <p>Dedere, vobis ut darem sine remora.</p>
    <p>Ne, quaeso, consternamini. PHI. Heu Cacolalia,</p>
    <p>Heu, filius captust meus. CA. Quin et meus</p>
    <p>Clopicus nefandae destinatus est neci.</p>
    <p>(760) PHI. Me sustine, Cacolalia: interii, occidi.</p>
    <p>Supreme Iuppiter, opitulare miserrimis.</p>
    <p>POMP. Querulationibus haud opus. Curatedum</p>
    <p>Cito ferre suppetias. Periculum in mora est.</p>
    <p>PHI. Deest spiritus, deest animus, o Cacolalia.</p>
    <p>(765) Reminiscor heu sero, quod Aristippus mihi</p>
    <p>Praesagio praedixerat verissimo.</p>
    <p>CA. Sero sapimus miserrimae. POMP. Haec missa facite.</p>
    <p>Curate, quo redimi queant. CA. Quid facto opust?</p>
    <p>POMP. Scholastici fuere? CA. Dudum et hactenus</p>
    <p>(770) Ferulam didascali subiere. POMP. Solus hic</p>
    <p>(Si qua est ferenda) opem feret. Properate ad hunc.</p>
    <p>Valete. Nam me adesse oportet praesidi.</p>
  </div>
  <div type="level2" xml:id="actus-v.-scaena-ii.">
    <head>32. ACTUS V. SCAENA II.</head>
    <p>Iambici tetrametri quadrati.</p>
    <p>PHILOTECNIUM, CACOLALIA, ARISTIPPUS, PUER.</p>
    <p>O quis Deus terrae polive propitium hunc nobis dabit</p>
    <p>Virum, Cacolalia? CA. Male merita sum de eo. Tu adito eum.</p>
    <p>(775) PHI. Ego sola neutiquam ausim. CA. Eamus igitur atque
    supplices</p>
    <p>Oremus optimum virum, quo iniuriae immemor ferat</p>
    <p>Patrocinium. Miserebitur fors nostri et auxiliabitur.</p>
    <p>En ipsus obviust. PHI. Vir optime, quem quidem indignae sumus</p>
    <p>Precarier, miserere nobis destitutis undique</p>
    <p>(780) Hominum deumque refugio. ARI. Hei resurgite et Deum
    optimum</p>
    <p>Ter maximumque solum adorate. Ecquid est, quod vult dari?</p>
    <p>PHI. O doctor optime, liberi nostri atque discipuli tui, heu,</p>
    <p>Ob furta capti sunt necique improperiosae traditi.</p>
    <p>ARI. Hoc, mulier, est quod dixeram certissimo dudum omine.</p>
    <p>(785) PHI. Heu credidi sero. ARI. Quid ergo vultis ut
    faciam? Inquite.</p>
    <p>CA. Pietate flectere, quaesumus. Nostris malis mala meruimus.</p>
    <p>Dementiam nostram tua sophia vincat, atque filios</p>
    <p>Nostros receptos libera. Nam si velis, virga id potes.</p>
    <p>ARI. Quo iure, dic, mulier, cum uterque manum meae subduxerit</p>
    <p>(790) Ferulae? PHI. Per hoc caput obsecro, concede, quia
    nunc imminet</p>
    <p>Stata hora crudelis necis. Timeo, mora sit discrimini.</p>
    <p>ARI. Tametsi haud meremini, ibo vobiscum atque oves (veluti
    meas)</p>
    <p>Quaeram vagabundas. Philosophia docet omnia haec mala</p>
    <p>Pietate vincere. Date virgulam. PUER. Hem. ARI. Praeite, ego
    subsequar.</p>
    <p>(795) PHI. Ad hanc viri clementiam meus revixit
    spiritus,</p>
    <p>Cacolalia. CA. O utinam adsit. Heu nostros video producier.</p>
    <p>PHI. Iam deficit animus, labascunt omnia artua, nullus est</p>
    <p>Sensus. Utinam adsit. Heu morarier et sedere cogimur.</p>
  </div>
  <div type="level2" xml:id="actus-v.-scaena-iii.">
    <head>33. ACTUS V. SCAENA III.</head>
    <p>Tetrametri catalectici vel septenarii.</p>
    <p>LORARII 2, CAPTIVI 2, IUDEX.</p>
    <p>Iudex tremende, obnoxios furto hos duos malignos</p>
    <p>(800) Adducimus, ut sententia mortis in eos prolata,</p>
    <p>Qua iudicati sunt, neci tradantur extimae atque</p>
    <p>Haec civitas nostra expietur sceleribus pravorum.</p>
    <p>IUDEX. Quo haec civitas pagique et omnis regio liberetur</p>
    <p>Calumniis furtisque flagitiisque sceleratorum et</p>
    <p>(805) Ut agricolae sudore partis libere uti possint</p>
    <p>Noctesque tranquillas agere, iustum et pium arbitramur</p>
    <p>In parvulum animadvortere improbum gregem, nedum per</p>
    <p>Ignaviam nostram sit impunita iniquitas, mox</p>
    <p>Silvescat omne per licentiam malum. Hac de causa</p>
    <p>(810) Hos impios et facinorosos, quos Deus donavit</p>
    <p>Frustra tot amplis corporis animique dotibus, mortis</p>
    <p>Sententia damnamus et crucis ultimo plectendos</p>
    <p>Pronuntiamus supplicio. LORA. Paremus. IUDEX. Exsequuntor.</p>
    <p>Clangat tuba. LORA. Heus uterque se commendet omnipotenti.</p>
  </div>
  <div type="level2" xml:id="actus-v.-scaena-iv.">
    <head>34. ACTUS V. SCAENA IV.</head>
    <p>Iambici dimetri.</p>
    <p>LORCOBALLUS, MARLOCAPPUS.</p>
    <p>(815) Heus Marlocap. MAR. Hem Lorcobal.</p>
    <p>LOR. Audin’ sonum illum buccinae?</p>
    <p>MAR. Audio; quid is sibi vult sonus?</p>
    <p>Num se parant venatui?</p>
    <p>LOR. Haha barde, stupide, o morio,</p>
    <p>(820) Utriusque ad exequias parant</p>
    <p>Sese omnium celeberrimas,</p>
    <p>Praeterea et in laqueum aucupes</p>
    <p>Nostrum implicabunt turdulos.</p>
    <p>Nunc strenuum satana age.</p>
    <p>(825) Cave, animae ad aethera transvolent.</p>
    <p>Alvi obside tu valvulas.</p>
    <p>Viam ipse servem gutturis.</p>
    <p>MAR. Evaserit mihi neutiquam.</p>
    <p>Circumspice exitus tuos.</p>
    <p>(830) Hebitudinis me Lorcobal</p>
    <p>Coarguit frequentius,</p>
    <p>Verumtamen victoria</p>
    <p>Mihi cesserit vel hoc die.</p>
    <p>Nam qui, laqueo dum stringitur</p>
    <p>(835) Gula, transitum menti paret?</p>
    <p>Plutonis ingluviem avidam</p>
    <p>Ego solus exsaturavero.</p>
    <p>Tuba intonat secundo: adest</p>
    <p>Triumphus et spectaculum.</p>
  </div>
  <div type="level2" xml:id="actus-v.-scaena-v.">
    <head>35. ACTUS V. SCAENA V.</head>
    <p>Anapaestici dimetri acatalectici.</p>
    <p>DYSCOLUS, CLOPICUS, LORARII 2.</p>
    <p>(840) Tuba terribilis sonuit nunc. Heu</p>
    <p>Miseros fures, miseram sortem!</p>
    <p>O fata inamata, o horrida mors!</p>
    <p>Maledictum sit furtum, quod in hunc</p>
    <p>Me duxit amarorem. O socii</p>
    <p>(845) Comitesque, valete. Valeto, pater</p>
    <p>Materque, valete sorores. Heu</p>
    <p>Rediturus numquam nunc abeo.</p>
    <p>CLO. Concedite, clericuli et pueri,</p>
    <p>Et adeste, omnis iuvenum coetus,</p>
    <p>(850) Concurrite ad haec spectacula et in his</p>
    <p>Compescite lascivos animi</p>
    <p>Mores. Parete parentibus ac</p>
    <p>Senioribus atque magistris, ne</p>
    <p>Et in haec pariter fata cadatis.</p>
    <p>(855) Luxus, lusus quoque et ebrietas,</p>
    <p>Sed et impunita rebellio nos</p>
    <p>Adigunt laqueis adiguntque cruci.</p>
    <p>Curate caveteque, ne similis</p>
    <p>Vos poena praeoccupet incautos.</p>
    <p>(860) LOR. Satis est querelatum et contionatum.</p>
    <p>Ad cunctipotentem vertite vel</p>
    <p>Nunc mentem, animas quo suscipiat.</p>
    <p>DYS. Aliter quia non fieri poterit,</p>
    <p>Deus, accipe quaeso animas nostras.</p>
    <p>(865) CLO. Sed quem video huc sic properantem?</p>
    <p>Sinite adveniat, si forte mihi</p>
    <p>Aliqua est speranda salus; sinite.</p>
    <p>LORA. Sinimus neque enim cupimus vestrae</p>
    <p>Obstare saluti, si qua fuat.</p>
  </div>
  <div type="level2" xml:id="actus-v.-scaena-vi.">
    <head>36. ACTUS V. SCAENA VI.</head>
    <p>Trochaici trimetri catalectici.</p>
    <p>MATRES 2, ARISTIPPUS, IUDEX, CAPTIVI 2.</p>
    <p>(870) Tandem adest diu expetitus vir pius,</p>
    <p>Per quem erit speranda iam nobis salus:</p>
    <p>Te obsecramus adiuva. ARI. Silete vos.</p>
    <p>Ne cruci, iudex profane, adducier</p>
    <p>Coge, sub sceptris meis qui militant.</p>
    <p>(875) IUDEX. Quisnam es, inique, qui precari non modo</p>
    <p>Abnuis, sed et imperare niteris?</p>
    <p>ARI. Sum, inquam, Aristippus philosophiae artibus</p>
    <p>Parvulos iuvenesque vestros qui instruo.</p>
    <p>Sunt mei hi discipuli, et abs te corrigi</p>
    <p>(880) Non decet philosophiae artibus deditos.</p>
    <p>Sub mea ferula et flagris qui militant,</p>
    <p>Haud cruce aut laqueo tuo plectendi erant.</p>
    <p>Hac reos virga receptos libero.</p>
    <p>Privilegiis scholae ne deroga.</p>
    <p>(885) IUDEX. Si in tuis castris iuvenculi militant.</p>
    <p>Tolle eos, ut corrigas. Iuri meo</p>
    <p>Cessero. Verum cavento, denuo</p>
    <p>Ne manus meas facinorosi incidant.</p>
    <p>ARI. Heus adeste, sequimini, ut scholastico</p>
    <p>(890) More corrigamini. Confidite.</p>
  </div>
  <div type="level2" xml:id="actus-v.-scaena-vii.">
    <head>37. ACTUS V. SCAENA VII.</head>
    <p>Dimetri acatalectici.</p>
    <p>LORCOBALLUS, MARLOCAPPUS.</p>
    <p>Pro, Marlocappe, Marlocap,</p>
    <p>Pro superum et inferum fidem</p>
    <p>Perii, ego me discerpsero.</p>
    <p>Operam meam omnem perdidi.</p>
    <p>(895) Si praestitisses te vafrum,</p>
    <p>Istae ferae pulposulae</p>
    <p>Non excidissent cassibus.</p>
    <p>MAR. Quid implicas me innoxium?</p>
    <p>Solus nam Aristippus reust,</p>
    <p>(900) Contorque in istunc ungulas,</p>
    <p>Qui contra fas hos abstulit.</p>
    <p>LOR. In te, nefande, primitus</p>
    <p>Ulciscar omnem iniuriam.</p>
    <p>Propter tuam nam ignaviam</p>
    <p>(905) Orci manent nos vincula</p>
    <p>Et verbera et picis igneae</p>
    <p>Commixta sulfure pocula.</p>
    <p>Experiar in te hanc fuscinam,</p>
    <p>Demens, rudis, brutissime; has</p>
    <p>(910) Te propter aerumnas fero.</p>
    <p>MAR. Heu, heu miser daemon, quod haud</p>
    <p>Commiseram infelix luo.</p>
    <p>LOR. Fugiamus hinc. Tuba intonat,</p>
    <p>Frendens citat nos Lucifer.</p>
  </div>
  <div type="level2" xml:id="actus-v.-scaena-viii.">
    <head>38. ACTUS V. SCAENA VIII.</head>
    <p>Iambici trimetri catalectici.</p>
    <p>CAPTIVI 2, MATRES 2, ARISTIPPUS.</p>
    <p>(915) O Iuppiter supreme, servastin’ nos?</p>
    <p>In somnio haec audimus an re vera?</p>
    <p>Num liberi sumus an adhuc morimur?</p>
    <p>Ex ipsius leti videmur fauce</p>
    <p>Erepti et aura vescier vitali.</p>
    <p>(920) Cuius putas, age, gratia redempti?</p>
    <p>MATR. O gnati, Aristippus magister vester</p>
    <p>Fuit unicum vobis refugium et hic vos</p>
    <p>Auctoritate praeditus servavit.</p>
    <p>Acceptam huic soli feratis oportet</p>
    <p>(925) Vestram salutem, spiritus dum hos artus</p>
    <p>Vegetarit. CAPT. Euge, o doctor, o praeceptor,</p>
    <p>O cuius optima consilia procaces</p>
    <p>Praesumpsimus ridere et aspernari,</p>
    <p>Nunc paenitentes suscipe et condona</p>
    <p>(930) Quae in te prius commisimus delicta.</p>
    <p>Cerne poplites flexos, manus complosas.</p>
    <p>Lapsum probrosum corrige et castiga,</p>
    <p>Recipe faciles, quos passus es rebelles.</p>
    <p>ARI. Remitto quod commissum erat delictum</p>
    <p>(935) In me; remitto iniurias probrumque</p>
    <p>Capitale virgis expiari debet.</p>
    <p>Sequimini. CAPT. Actutum sequimur uterque</p>
    <p>Plus dediti ad plagas quam ad impietatem</p>
    <p>Umquam fuimus in hunc diem proclives.</p>
    <p>(940) Valete, matres mox domi videndae.</p>
    <p>MATR. Valete, filii. Domum advolamus</p>
    <p>Vos cum didascalo optime excepturae.</p>
    <p>Quemque obsecrabitis, ut sua pro summa</p>
    <p>Velit modestia adesse vespertino et</p>
    <p>(945) Pythagorico convivio nobiscum.</p>
    <p>Ne, amabo, neglegatis haec correcti.</p>
    <p>CAPT. Qui neglegamus haec? Valete, matres.</p>
  </div>
  <div type="level2" xml:id="actus-v.-scaena-ix.">
    <head>39. ACTUS V. SCAENA IX.</head>
    <p>Trimetri catalectici ut superiores.</p>
    <p>PHILOTECNIUM, CACOLALIA.</p>
    <p>Nunc, o Cacolalia, dat mihi intellectum</p>
    <p>Vexatio, nunc displicet tam laxa</p>
    <p>(950) Gnati educatio: sero sapimus omnes.</p>
    <p>Dii boni, vestram fidem, quis umquam</p>
    <p>Adesse rebus adeo desperatis</p>
    <p>Spem crederet? CA. Philotecnium, quod honesti et</p>
    <p>Boni viri consilia sprevimus, non</p>
    <p>(955) Potuit fore impunitum. At intus</p>
    <p>Dicam, quam gratiam beneficio referemus.</p>
    <p>Rerum omnium iusto gubernatori,</p>
    <p>Deo, agamus ante gratias. Ploremus</p>
    <p>Ea, quae hactenus commisimus. PHI. Bene suades</p>
    <p>(960) Templum petamus primulum, quo agamus</p>
    <p>Haec commode, dein liberos visurae,</p>
    <p>Quos orci ab ipsis faucibus praereptos</p>
    <p>Recepimus. CA. Recte mones. Eamus</p>
    <p>Cenamque post didascalo, vicinis</p>
    <p>(965) Amiculisque proximis paremus.</p>
  </div>
  <div type="level2" xml:id="actus-v.-scaena-x.">
    <head>40. ACTUS V. SCAENA X.</head>
    <p>Trimetri catalectici.</p>
    <p>DIDASCALUS, DYSCOLUS, CLOPICUS.</p>
    <p>Caesos flagellis, filii mei, acribus</p>
    <p>(Ut dignum erat) poenae necis, cui obnoxii</p>
    <p>Fueratis, ambos eximo. Verum amodo</p>
    <p>Cavebitis, ne quid simile patretis hoc</p>
    <p>(970) Certo scientes, quod, tametsi verbulo</p>
    <p>Nutuve potuero, amodo non eruam.</p>
    <p>Neque enim deceret nostri honorem nominis</p>
    <p>Ludumve nostrum pestilentes quoslibet</p>
    <p>Fovere praetextuque virgae admittere.</p>
    <p>(975) DYS. Hos quam diu gubernat artus spiritus,</p>
    <p>Nil contra honestatem (quod ad me pertinet)</p>
    <p>Contrave leges publicas commisero.</p>
    <p>Nec contumacem senties, dum sub tuis</p>
    <p>Castris, magister care, militavero.</p>
    <p>(980) Modo hanc mihi caeso remitte noxiam.</p>
    <p>CLO. Dum luce in hac morabor et oculis meis</p>
    <p>Caelum intuar, prorsus nihil patravero,</p>
    <p>Oculos quod offendat tuos, didascale,</p>
    <p>Si modo mihi caeso hanc remittas noxiam.</p>
    <p>(985) Ingratitudinis amodo haud nos argues.</p>
    <p>DIDA. Remitto, quae commissa dudum plangitis</p>
    <p>Nec propter haec delicta me experiemini</p>
    <p>Amariorem quam fuissem innoxiis.</p>
    <p>Date operam, ut id quod filii promittitis,</p>
    <p>(990) Praestetis opere sedulo. DYS. Praestabimus.</p>
    <p>DIDA. Hunc animum et has promissiones supplices</p>
    <p>Mox pariter exhibebitis parentibus,</p>
    <p>Ut quos dolore affecit ante licentia,</p>
    <p>Nunc recreet condigna paenitentia.</p>
    <p>(995) CLO. Praeceptor, exhibebimus. Sed obsecro, ut</p>
    <p>Nobiscum eas ad vesperum convivium, id</p>
    <p>Quod utriusque te parens efflagitat</p>
    <p>Obnoxius. DIDA. Non est necesse, filii.</p>
    <p>DYS. Et nos, magister, obsecramus adsies.</p>
    <p>(1000) DIDA. Adero; praeite et matribus procul obviis</p>
    <p>Procidite sponte supplices. DYS. Facessimus.</p>
    <p>Sed, obsecro, sequare nos. DIDA. Ite, assequar.</p>
  </div>
  <div type="level2" xml:id="actus-v.-scaena-xi.">
    <head>41. ACTUS V. SCAENA XI.</head>
    <p>Trimetri ut praecedentes.</p>
    <p>PHILOTECNIUM, CACOLALIA.</p>
    <p>Nunc singulis recte paratis tempus est</p>
    <p>(Ut statuimus) didascalum primum omnium</p>
    <p>(1005) Accersere atque liberos (ne forte sint</p>
    <p>Nimio pudore pavidi) in aedes proprias</p>
    <p>Reducere et reliquae familiae iungere.</p>
    <p>CA. Quin ipsa id optimum fore arbitrata sum,</p>
    <p>Verum cave, cognata, ne quid sentiat</p>
    <p>(1010) Remissius praeceptor erga liberos</p>
    <p>Nos exhibere denuo, ne per meam</p>
    <p>Vel per tuam indulgentiam tantis viri</p>
    <p>Beneficiis videamur ingratissimae.</p>
    <p>PHI. Huiusmodi nil suspicare, Cacolalia.</p>
    <p>(1015) Nam mollis ille quondam animus adeo mihi</p>
    <p>Induruit post liberorum facinora et</p>
    <p>Horrida necis pericula, ut malim eos</p>
    <p>Ter acribus virgis videre saucios,</p>
    <p>Ubi meruerint, quam admittere semel ad osculum.</p>
    <p>(1020) CA. Iam sapis, et utinam laeva non mens antea</p>
    <p>Fuisset utriusque nostrum et in hoc probrum</p>
    <p>Non incidissemus. Sed eccos liberos</p>
    <p>Se post flagella vestientes denuo.</p>
    <p>PHI. Miseret me eorum, fateor; at praestat flagris</p>
    <p>(1025) Livere caesos acribus quam pensiles</p>
    <p>Sese et suos afficere probro iugiter.</p>
    <p>CA. Praestat profecto maxime. Sistamus hic.</p>
  </div>
  <div type="level2" xml:id="actus-v.-scaena-xii.">
    <head>42. ACTUS V. SCAENA XII.</head>
    <p>Trimetri ut praecedentes.</p>
    <p>CLOPICUS, DYSCOLUS, PHILOTECNIUM, CACOLALIA.</p>
    <p>O quam pudet matri meae, mi Dyscole,</p>
    <p>Sic conspicari saucium. DYS. Me quoque pudet</p>
    <p>(1030) At pudeat eius criminis multo magis,</p>
    <p>Quod reddidisset utrumque longam literam,</p>
    <p>Si non gulae laqueum abstulisset vir pius.</p>
    <p>Iam a matribus veniam impetremus supplices.</p>
    <p>CLO. Et hoc et illud admones iure optimo.</p>
    <p>(1035) Precemur. DYS. Obsecro, mater, hanc mihi noxiam</p>
    <p>Furti remitte et insolentiae, quibus</p>
    <p>Dolore te affeci et pudore maximo.</p>
    <p>PHI. Condono, quicquid hactenus deliqueris,</p>
    <p>Si moribus posthac probis te videro.</p>
    <p>(1040) DYS. Me spondeo probis futurum moribus</p>
    <p>Nec quod tibi displiceat acturum amodo.</p>
    <p>CLO. Similique, mater, ipse paenitudine</p>
    <p>Ductus tibi probitatem in aevum spondeo.</p>
    <p>Obsecro, remitte noxiam. CA. Remisero,</p>
    <p>(1045) Verbis tuis si acta corresponderint.</p>
    <p>Surgite, nam adest didascalus, qui et unicus</p>
    <p>Vestrae salutis auctor et salvator est.</p>
    <p>Hunc supplices veniam (ut decet) rogabitis.</p>
    <p>PHI. Quid ni rogent, gravissime offensum. DYS. Id quidem</p>
    <p>(1050) Iam supplices perfecimus; virum quoque</p>
    <p>Vix annuentem ad vesperum convivium</p>
    <p>(Ut utrique iusseratis) invitavimus.</p>
    <p>PHI. Fecistis istuc probe. Secedite. CLO. Hem.</p>
  </div>
  <div type="level2" xml:id="actus-v.-scaena-xiii.">
    <head>43. ACTUS V. SCAENA XIII.</head>
    <p>Trimetri ut superiores.</p>
    <p>PHILOTECNIUM, CACOLALIA, DIDASCALUS, LIBERI.</p>
    <p>Salve, magister, exspectatus advenis.</p>
    <p>(1055) CA. Salve, magister. DIDA. Identidem salvete vos.</p>
    <p>Ut exhibent se liberi? PHI. Probe ac pie.</p>
    <p>Et (uti videbas) supplices ignoscier</p>
    <p>Sibi postulant. DIDA. Ignoscite, ipse comprecor.</p>
    <p>Neque fas enim post flagra amaritudinem</p>
    <p>(1060) Irae aut proterviae inesse vestro pectori.</p>
    <p>Ignoscite itaque. CA. Ignoscimus, quamquam aegrius.</p>
    <p>PHI. Ignoscimus, magister, at scio, scio, scio,</p>
    <p>Quantum doloris et pudoris intulit</p>
    <p>Mens mihi. DIDA. Sile, amodo sibi caverint:</p>
    <p>(1065) Reddent enim illos cautiores proxima haec</p>
    <p>Discrimina. CA. Cavebunt quidem, si sapuerint.</p>
    <p>DIDA. Heus vos, adeste. LIBE. Hem. DIDA. Quidnam ad haec
    promittitis?</p>
    <p>DYS. Promisimusque et denuo promittimus</p>
    <p>Nos fore probos et integros. CLO. Promittimus.</p>
    <p>(1070) DIDA. Remitte, oro. PHI. Remittimus. CA.
    Remittimus,</p>
    <p>Tuque, obsecro, nobis remitte quod improbe</p>
    <p>Commisimus. PHI. Te idem, magister, obsecro.</p>
    <p>Et hactenus desideratus sobriae</p>
    <p>(Te quaeso) adesse non graveris cenulae, ut</p>
    <p>(1075) Hodie viris foras profectis vesperi</p>
    <p>Nobis sies et liberis solatio.</p>
    <p>DIDA. Remitto facile et alterum est gratissimum, id</p>
    <p>Quod et hi rogarunt me ambo vestro nomine.</p>
    <p>CA. Id iusseramus integris affectibus.</p>
    <p>(1080) Praecede nos. DIDA. Praeite vos, ego subsequar.</p>
    <p>Tirunculi, in laudem Dei ora solvite.</p>
    <p>Dein sequimini. DYS. Haud gravatim solvimus.</p>
  </div>
  <div type="level2" xml:id="actus-v.-scaena-xiv.">
    <head>44. ACTUS V. SCAENA XIV.</head>
    <p>Hymnus Sapphicus.</p>
    <p>Uterque: CLOPICUS, DYSCOLUS</p>
    <p>Laudibus largam celebremus erga</p>
    <p>Nos Dei nostri bonitatem, ab omni</p>
    <p>(1085) Qui reluctantes rapuit periclo</p>
    <p>Mortis acerbae.</p>
    <p>DYS. Laude te Patrem evehimus benignum,</p>
    <p>Qui per ardores crepitantis ignis</p>
    <p>Perque aquae raptos gelidae pavores</p>
    <p>(1090) Ultro reducis.</p>
    <p>CLO. Laude te celsum medicum levamus,</p>
    <p>Qui incutis plagam et subito mederis.</p>
    <p>Ducis ardentem ad Phlegetontis undam</p>
    <p>Atque reducis.</p>
    <p>(1095) DYS. Laude te summum evehimus patronum,</p>
    <p>Qui leonina rabie repressam</p>
    <p>Eruis mentem e baratro ferino</p>
    <p>Daemonis atri.</p>
    <p>CLO. Laude te Patrem veneramur orbis,</p>
    <p>(1100) Qui tuum gnatum nece terminari</p>
    <p>Iusseras, quo nos repararet almo</p>
    <p>Pneumate vitae.</p>
    <p>GREX per EPILOGUM</p>
    <p>Trimetri acatalectici.</p>
    <p>Pudica vobis acta spectatoribus</p>
    <p>Haec fabula est, qua non modo spectantium</p>
    <p>(1105) Mens casta nullis impudicis gestibus</p>
    <p>Infecta sordeat, sed et paradigmate</p>
    <p>Lepido erudita cauta sit. Matres, proin</p>
    <p>Cavete, ne vestram per indulgentiam</p>
    <p>Vestri insolescant liberi ob licentiam.</p>
    <p>(1110) Caveat puer quoque, ne insolenter obstrepat</p>
    <p>Didascalis, sed institutis integris</p>
    <p>Et moribus probis det operam sedulo,</p>
    <p>Ne ignavia ac luxu in necis laqueum irruat,</p>
    <p>Unde eripier in sempiternum haud possiet.</p>
    <p>(1115) Si vultis et si placuimus, iam plaudite.</p>
  </div>
</div>
<div type="level1" xml:id="back">
  <head>Back</head>
  <p>Finis Rebellium.</p>
</div>
        
    </body>
</text>
</TEI>

<?xml version="1.0" encoding="utf-8"?>
<?xml-model
    href="https://xmlschema.huygens.knaw.nl/translatin.rng"
    type="application/xml"
    schematypens="http://relaxng.org/ns/structure/1.0"
?>
<TEI xmlns="http://www.tei-c.org/ns/1.0" xml:id="translatin0014" xml:lang="lat">
<teiHeader>
<fileDesc>
    <titleStmt>
        <title type="main">Reviviscentes</title>
        <title type="sub">Tragicocomoedia Reviviscentes</title>
        <author>Cellotius, Ludovicus (SJ)</author>
        <editor>{'tp': 'str', 'value': 'Jan Bloemendal'}</editor>
        <respStmt>
            <resp>transcription</resp>
            <name>{'tp': 'str', 'value': 'Jan Bloemendal et al.'}</name>
        </respStmt>
    </titleStmt>
    <publicationStmt>
        <publisher>Sebastien Cramoisy</publisher>
        <pubPlace>Paris</pubPlace>
        <date>"1630"</date>
    </publicationStmt>
    <sourceDesc>
        <bibl>
            Identifier: <name>Cellotius-Reviviscentes</name><lb/>
            Short title: <title>Reviviscentes</title><lb/>
            Year of first edition: <date>1630</date><lb/>
            Author information:<lb/>
            Alias: Cellot, Louis<lb/>
            Birth: 1588, Paris<lb/>
            Death: 1658, Paris<lb/>
            Floruit: None, Rouen, Paris<lb/>
            <ref target="https://en.wikipedia.org/wiki/Louis_Cellot">Link</ref><lb/>
            <emph>Opera poetica / LVDOVICI CELLOTII PARISIENSIS E SOCIET. IESV. OPERA POETICA. PARISIIS. Apud SEBASTIANVM CRAMOISY, viâ Iacobaeâ, sub Ciconiis. M. DC. XXX.</emph><lb/>
            <ref target="https://books.google.fr/books?id=ZLNxonJ82gcC">Source link</ref>
        </bibl>
    </sourceDesc>
</fileDesc>
<profileDesc>
    <textClass>
        <keywords>
            <term type="diction">verse</term>
            <term type="genre">tragicomedy</term>
            <term type="acts">5</term>
            <term type="chorus">None</term>
            <term type="medium">printed</term>
        </keywords>
    </textClass>
</profileDesc>
</teiHeader>
<text>
    <body>
        <div type="level1" xml:id="front">
  <head>Front</head>
  <p>/</p>
  <p>LVDOVICI CELLOTII PARISIENSIS E SOCIET. IESV. OPERA POETICA.</p>
  <p>PARISIIS. Apud SEBASTIANVM CRAMOISY,</p>
  <p>viâ Iacobaeâ, sub Ciconiis.</p>
  <p>M. DC. XXX.</p>
  <p>CVM PRIVILEGIO REGIS.</p>
  <p><pb n="319"/> TRAGICOCOMOEDIA. REVIVISCENTES.</p>
  <p>ARGVMENTVM.</p>
  <p>ACTVS I.</p>
  <p>EVMENES &amp; Charilaus Sosipatri nobilis Thessali de duplice
  coniugio filii iuuenili laetitiâ exultantes, dùm ludum &amp;
  venationem cogitant, ex improuiso Callicli Patrueli occurrunt; cuius
  calamitate candidus &amp; syncerus dies obscuratur. Narrat enim se cum
  Nicobulo patre Corintho in Thessaliam ad visendum Sosipatrum
  venientem, in latronum manus incidisse, ex quibus miro quodam modo
  euasit ipse, sed patrem amisit. Hic Sosipater, vt est philadelphus,
  vix curato corpore cum Callicle, filiis, &amp; aliquot seruis statim
  in viam se dat, fratrem quaesiturus, eique mortuo suprema
  soluturus.</p>
  <p>ACTVS II.</p>
  <p>DOMI relictus erat Toxilus Cleostratae dotalis seruus. Hic Eumeni
  dudum perinfensas totius familiae absentiâ benè <pb n="320"/> vsus, omnes
  eius perdendi vias explorat: dúmque dubitat quà potissimum nocere
  aggrediatur, ab reduce vno è famulis accipit opportunè substitisse
  Sosipatrum in suburbicatiâ Phidippidis Irenarchae diaetâ: vnde
  sequenti luce ad praedones è fugâ retrahendos, &amp; fratrem
  conquirendum proficiscatur: Adolescentes autem longiùs progredi
  vetitos, isse venatum. Dictum satis. Persuadet Cleostratae solum
  Eumenem à Patre diligi, Charilaum ipsius filium indignè haberi: petit
  sibi vt liceat aliquid Eumeni propinare, quo is extrà vitae periculum
  extabescat: vt ab eo pater in Charilaum amorem omnem transferat.
  Placet credulae &amp; amanti matri consilium, &amp; emendo pharmaco
  pecuniam numerat. Sed nimirùm mediocritatem nescit improbitas. Habitum
  enim &amp; vultum mentitur Toxilus, &amp; medicum de vendendo sibi
  veneno toxico interpellat. Perierat Eumenes nisi sub ignotâ veste
  Toxilum deprehendisset medicus vit sagax, &amp; qui Sosipatri domum
  saepe frequentarat. Itaque cum vulpe vulpinatur: potionem dat,
  pecuniam accipit, sed crumenâ inclusam, &amp; à Toxilo consignatam.
  Hic ergo quasi re benè gestâ, &amp; decepto medico fatalem merendam
  Eumeni praeparat, &amp; abaco includit vino dilutam.</p>
  <p><pb n="321"/> ACTVS III.</p>
  <p>REDEVNT è venatione pueri: Eumenes rectà in conclaue se recipit,
  aestum positurus. Charilaus siti enectus dùm angulos omnes explorat,
  in praeparatum fratri cantharum incidit, &amp; magnâ auiditate totum
  absorbet. Tùm enimuerò subito frigore corripi, rigere, cadere. Tàm
  repentino casu commouetur suis sedibus domus. Aduolat Cleostrata,
  &amp; in iacentis filii corpus pene exanimis corruit. Toxilus verò
  aduersa fortuna mirùm quantùm obstupefactus, vbi tamen se collegit
  consilium ex desperatione accipit. Iubet in primis praeproperè
  Sosipatrum in vrbem reuocari: tùm propinati veneni, &amp; interfecti
  Charilai scelus omne in Eumenem deonerat, &amp; acres stimulos ad eum
  perdendum funditùs miserrimae matri admouet.</p>
  <p>ACTVS IV.</p>
  <p>REVERSVS domum Sosipater suam à Cleostratâ orbitatem, causam
  orbitatis à periurissimo seruo edocetur. Quos hîc planctus ederet?
  quibus in Eumenem tonaret minis, ni praecipitem animi impetum virtus
  &amp; grauitas sustineret? Et accidit aliunde quò lamentabilis
  aegrimonia temperetur. Nam Phidippides Nicobulum <pb n="322"/> quem cum
  Sosipatro mortuum luxerat, producit ex improuiso lethi faucibus
  ereptum. In rediuiui patris amplexus ruit Callicles; Hilaritatis
  nonnihil interpolat familia, accersitur Philander medicus qui veterem
  amicum superstitem consalutet.</p>
  <p>ACTVS V.</p>
  <p>SOSIPATER vt orbus esse quàm iniustus mauult, domestico &amp;
  priuato iudicio Eumenis causam cognosci imperat; eique Nicobulum
  quaesitorem praeficit. Accusatur parricidii Eumenes à Toxilo, falsò
  quidem, sed quàm fieri potest vehementissimè. Iamque cedebat
  impudentiae veritas, innocentia calumniae, cum pene desperatam causam
  medicus suscipit iudicum vnus: à Toxilo non ab Eumene emptum, paratum,
  propinatum venenum probat prolatâ in omnium conspectum crumenâ, saluo
  &amp; integro sigillo obsignatâ. Arripit auidè hoc testimonium
  Toxilus, Eumenis crumenam &amp; sigilum esse demonstrat: Philandro
  insultat qui factus sit de medico paricida, de iudice accusator, de
  patrono praeuaricator. Sed tandem euulgandi mysterii tempus esse ratus
  Philander, neque aliter subueniri posse periclitanti innocentiae,
  omnibus fraudes enarrat sycophantae bipedum omnium nequissimi: séque
  non toxicum, vt rogabat Toxilus, sed succum Mandragorae soporiferum
  <pb n="323"/> dedisse affirmat. Itaque dormire non mortuum esse
  Charilaum, &amp; cum dicto profundiorem somnum excutit &amp; mirantium
  oculis exhibet rediuiuum. Vitam cum Charilao recepisse videtur
  familia, &amp; effusa in laetitiam, lacrymis meliore quàm ante causâ
  fluentibus Sosipatro Eumenem, Cleostratae Charilaum, Nicobulum
  Callicli, filios parentibus, parentes in filiis, fratres fratribus
  REVIVISCENTES gratulatur. Vnus Toxilus omnium diris deuotus, tanquam
  piacularis victima ad infelicem arborem rapitur, publicae felicitati
  mactandus.</p>
</div>
<div type="level1" xml:id="main">
  <head>Main</head>
  <p></p>
</div>
<div type="level1" xml:id="personae.">
  <head>PERSONAE.</head>
  <p>Sosipater.</p>
  <p>Cleostrata.</p>
  <p>Nicobulus fratrer Sosipatri.</p>
  <p>Eumenes filii Sosip.</p>
  <p>Charilaus</p>
  <p>Callicles fil. Nicobuli.</p>
  <p>Philander Medicus.</p>
  <p>Phidippides</p>
  <p>Irenarcha.</p>
  <p>Toxilus</p>
  <p>Critias Serui.</p>
  <p>Hippias</p>
  <p>Lydus</p>
  <p><pb n="324"/> ALIVD ARGVMENTVM.</p>
  <p>RESTANT Sosipatro coniuge è duplici Eumenes.</p>
  <p>Et Charilaus: nouerca illi quae isti parens</p>
  <p>Viuit superstes: &amp; haec dotalem seruulum</p>
  <p>In aedibus habet, qui priuigno perdito</p>
  <p>Vnum suum amari faciat filium. Id dum agit</p>
  <p>Imprudens matris amores cyatho intercipit.</p>
  <p>Sed desperatio impudenti suggerit</p>
  <p>Consilium vt fratri fratris imponat necem.</p>
  <p>Ea res orbum è florente mox reddat patrem,</p>
  <p>Ni medicus afferat salutarem manum,</p>
  <p>Tangátque digno Toxilum infortunio.</p>
  <p>Euadit insons, vita Charilao redit:</p>
  <p>Sosipater in vtroque reuiuiscit filio.</p>
</div>
<div type="level1" xml:id="prologvs.">
  <head>PROLOGVS.</head>
  <p>DATE mihi noti atque ignoti audientiam</p>
  <p>Huius argumentum fabulae dum praeloquor</p>
  <p>Primùm, quae vobis gregíque nostro res benè</p>
  <p>Vortat, ad pudicos mores facta est stirpitùs:</p>
  <p>Non hic meretrices elecebrae argentariae,</p>
  <p>Non adolescentum nequitia, aut lenoniae</p>
  <p>Sutelae regnant; sed virtus, probitas, fides,</p>
  <p>Queis boni meliores fiunt, &amp; mali boni.</p>
  <p>Huiusmodi si multas dent comoedias</p>
  <p><pb n="325"/> Circumcelliones, circum-oppidani Ludii</p>
  <p>Paruo oonstent quatuor assibus theoricis.</p>
  <p>Deinceps telam istanc quam vobis teximus</p>
  <p>Vos esse volo gnarares quis sit orsus primulùm.</p>
  <p><ptr target="#tn1" n="1"/>Milesii Aselli fabricator ipsus est,</p>
  <p>Qui rudit non auro contra venales logos.</p>
  <p>Tantùm exturbatis nouercae incestae amoribus</p>
  <p>Paucisque adiectis suam Poëta reddidit.</p>
  <p>Ergò quam videtis scenam in Thessaliâ iacet.</p>
  <p>Quid me oculis mirionibus obtuemini?</p>
  <p>Sum-ne ego praestigiator, quales oppidò</p>
  <p>Verantur esse multos, qui vos Flexiâ</p>
  <p>In Thessaliam momento verbi transferam?</p>
  <p>Hîc in his aedibus habet Sosipater vir optimus,</p>
  <p>Potens factiosus, liberos sustulit duo</p>
  <p>Duabus è coniugibus, graphicè nobiles,</p>
  <p>Quos suis omnes exemplum expetissunt filiis,</p>
  <p>Patri morigeros, seruis comes, mutuò</p>
  <p>Amantes, verecundos, tùm autem facie probâ.</p>
  <p>Sed priuignum non amat nouerea. Quid est? magum</p>
  <p>Porrò esse putatis qui falsa vobis autumem?</p>
  <p>Non amat factus ad herilem nutum seruulus.</p>
  <p>Huius ope priuignum tangere veneno parat,</p>
  <p>Et medicum fallit qui propinet toxicum.</p>
  <p>At dùm venatu redeunt aestúque, &amp; siti</p>
  <p>Confecti vterque; cantharum alter ebibit,</p>
  <p>Et moritur. Hic enim Toxilus, &amp; Cleostrata</p>
  <p><pb n="326"/> Capti dum capiunt, quos non vlulatus cient?</p>
  <p>Verùm è naufragio tabulam seruus arripit,</p>
  <p>Et fratrum superstitem caedis arcessit reum,</p>
  <p>Quò perditus perdat hostem in perpetuum modum.</p>
  <p>Causam agit validè improbis ad Iudices domesticos:</p>
  <p>Et perbitaret Eumenis innocentia,</p>
  <p>Ni medicus dolum dedolaret, &amp; suis planum</p>
  <p>Percuteret offuciis; tùm salutem mortuo</p>
  <p>Redonat, &amp; orbum duobus desubitò patrem</p>
  <p>Liberis adauget, arte non equidem magâ.</p>
  <p>Sic res est: valete, &amp; Musas colite liberas</p>
  <p>Labore vtibili, quod fecistis antidhâc:</p>
  <p>Crescite in salutem patriae, legum decus</p>
  <p>Gloriam parentum, malos mores pessundate,</p>
  <p>Vt vobis benè bonis sit, &amp; malis malè.</p>
</div>
<div type="level1" xml:id="page327-actvs-primvs.">
  <head><pb n="327"/> ACTVS PRIMVS.</head>
  <p></p>
</div>
<div type="level1" xml:id="scena-prima.">
  <head><ptr target="#tn2" n="2"/>SCENA PRIMA.</head>
  <p>EVMENES. CHARILAVS. CRITIAS. HIPPIAS.</p>
  <p>SATIN’ expeditè parata frater omnia?</p>
  <p>Caril. Quid accurari possit diligentius?</p>
  <p>Ne Diana venaticum promptiùs choragium</p>
  <p>Struxerit, opinor. Eum. Quà verò est nobis iter?</p>
  <p>Crit. Dextrorsùm censeo, nam miluus auspicium dedit.</p>
  <p>Hipp. Quin sinistrorsùm mauelim, ibi sylua est proxima</p>
  <p>Humilis, rutorum plena, leporibus consita.</p>
  <p>Crit. Periculosè consulis, non placent noui</p>
  <p>Calles venando, queis herus nuper minor</p>
  <p>Crure penè fracto lapsus est. Hipp. Nempe tu gradum</p>
  <p>Formicinum moues vbi calet periculum.</p>
  <p>Char. Meâ causâ animo este liquido, intutum nihil.</p>
  <p>Eum. Bellè te traduxit equitem tuus canterius.</p>
  <p>Char. Per Hipponam sessitabam docto doctiùs,</p>
  <p><pb n="328"/> At succussantem quis ferat? Crit. Pol non ego,</p>
  <p>Nam pondus equo esse debeo, non equus mihi.</p>
  <p>Eum. Equitabis meum Nisaeum postidhàc. Char. Non decet</p>
  <p>Incommodare me tibi frater. Eum. Hippia</p>
  <p>Vide faxis. Hipp. Facile negotium est, ephippia</p>
  <p>Modò contrahenda, faciam ne pegasus siet,</p>
  <p>Iniiciam frenum huic rei. Eum. Prouisum gnariter.</p>
  <p>Hipp. Tum si quid minatur ampliùs, latus tegam,</p>
  <p>Me praesente spero nihil hero eueniet mali.</p>
  <p>Char. Beas me fidelitate istac tuâ. Hipp. Pedes</p>
  <p>Here leporibus nostris pruriunt, properato opu’ st.</p>
  <p>Perit hora, nocte non vult reueniri domum</p>
  <p>Pater, materque. Eum. Benè mones, properemus. At</p>
  <p>Vbi tuus, frater, Toxilus? Char. Ah seruum improbum!</p>
  <p>Crit. Neque se haud prouocatum pedibus obiiciet mihi,</p>
  <p>Incitaui hominem quantùm pote est. Eum. Properè aduoca.</p>
</div>
<div type="level1" xml:id="page329-3scena-secvnda.">
  <head><pb n="329"/> <ptr target="#tn3" n="3"/>SCENA SECVNDA.</head>
  <p>CHARILAVS. EVMENES.</p>
  <p>NOX aderit: vnum defit hîc nobis tamen</p>
  <p>Eum. Quid illud? Char. Cùm istoc tam lu</p>
  <p>bens sim quàm lubentia est.</p>
  <p>Eum. Fare apertè. Char. Medio mihi tenebrescit die.</p>
  <p>Eum. Quianam? Char. Quia enim conspicio te solem meum</p>
  <p>Infuscari nebulosà moestitudine.</p>
  <p>Eum. O meum corculum! Char. Quid causae est quin frontem
  explices?</p>
  <p>Eum. Vin’ cachinnari? Iubilare? Nobilem haud decet.</p>
  <p>Char. Aperta, liberalis frons nobilem decet.</p>
  <p>Apage mihi istos melancholicos, saturnios.</p>
  <p>Eum. Vt hic viuitur, quantùm hominum est defoecatam, integram,</p>
  <p>Liquidam voluptatem, nemo habet: ibi est dolor</p>
  <p>Vhi esse gaudium autumas, vbi non vides</p>
  <p>Causam dolendi. Char. Frater hoc ex te impetrem.</p>
  <p>Eum. Quid, anime mi? Char. Leuasse curam quam coquis.</p>
  <p><ptr target="#tn4" n="4"/>Eum. Fatebor mihi dolet. Sed quid, vnde, nescio.</p>
  <p>Char. Men’ vt celes? Iuro frater. Secede Hippia.</p>
  <p><pb n="330"/> Morietur inter duos quod mihi commiseris.</p>
  <p>Eum. Quid si nil habeo quod committam? Char. Ah, me enicas.</p>
  <p>Eum. Nescio quod futurum est, frater, hoc vnum scio,</p>
  <p>Quod fors feres, feremus aequo animo. Char. Malè</p>
  <p>Ominari parce. Eum. Aliquid minantur somnia:</p>
  <p>Me tres noctes excarnificarunt perpetes.</p>
  <p>Char. Mitte ista, frater, lassi capitis ludicra:</p>
  <p>Gaudeo quod esse miseros tantùm somnias,</p>
  <p>Iuppiter eburnâ faciet vt portâ auolent.</p>
  <p>Eum. Sic adoro supplex. Char. Serena nunc vultum mihi.</p>
  <p>Onirocriticus tibi fuero, lepores, canes,</p>
  <p>Numellas, clauas, varas, tendiculas auguror:</p>
  <p>Vterque venabimur, tu lepôrem, léporem ego.</p>
  <p>Mea lycisca, mea lacaenula, quis lepôri est colos?</p>
  <p>Tibi sagax naris est? &amp; tu harpax, si arripis,</p>
  <p>Si lepôrem harpagas, millum tibi in collum inseram</p>
  <p>Muricem, clauatum, nouum. Eum. Dum iocaris it dies,</p>
  <p>Ab vmbilico propius stat. Char. Pigrum genus</p>
  <p>Seruulorum! mittendus est accientem qui acciat.</p>
  <p>I, quaere. Sed eccum Critiam. Vt anhelat verbero.</p>
</div>
<div type="level1" xml:id="page331-5scena-tertia.">
  <head><pb n="331"/> <ptr target="#tn5" n="5"/>SCENA TERTIA.</head>
  <p>EVMENES. CHARILAVS. CRITIAS. TOXILVS.</p>
  <p>QVAS tu nexuisti moras, virgarum lasciuia?</p>
  <p>Crit. Sine respirare me, tibi vt respondeam:</p>
  <p>Eum. Plumbeos ego pedes faciam vt alati sient.</p>
  <p>Crit. Lustraui domum omnem, apothecas, cellas, sigmata,</p>
  <p>Inueni tandem. Char. Nunquid in larario?</p>
  <p>Crit. Jn lardario inque: nam in culinâ est perdius.</p>
  <p>Eum. Vah furciferi, mancipia popinitritia,</p>
  <p>Dum comissantur, dum pergraecantur annus est.</p>
  <p>Quidni autem aduexti? Crit. Dictis hominem plurimis</p>
  <p>Here castigaui, sed cassam glandem facit.</p>
  <p>Ego iurgando, ille potando, ambo defessi sumus.</p>
  <p>Eum. Hinc illum ad me quantocyus. Crit. Toxile, Toxile.</p>
  <p>Tox. Quis me volt: Crit. Heri manent te. Tox. Hodie maneo vbi
  sum.</p>
  <p>Crit. Heus vocant te. Tox. Vaco mihi. Crit. Venatum. Tox. Coenatum.
  Crit. Eho.</p>
  <p>Tox. Ohe. Crit. Prodi foras nunc. Tox. Nunc peri foris.</p>
  <p>Crit. Exi è culinâ. Tox. Si faxo, tergo lues.</p>
  <p>Crit. Nidor popinae. Tox. Euax. Crit. Merobibe. Tox.
  Lymphatice.</p>
  <p><pb n="332"/> Crit. Perenniebrie. Tox. Ita est. Crit. Vini
  sacciperium.</p>
  <p>Tox. Jnuides. Cric. Exi inquam: non exibis hinc iam?</p>
  <p>Tox. Caue malo, cornu ferio. Crit. Minaris etiam carnufex?</p>
  <p>Tox. Benè me, malè te Critia. Eum. Quid agit? Crit. Perbibit.</p>
  <p>Eum. Nomina meum illi nomen. Crit. Eumenes vocat,</p>
  <p>Accurre. Tox. Here adsum, quid imperas? Eum. Trifurcifer,</p>
  <p>Lustricola, lurco, ganeo. Tox. Vapulo innocens.</p>
  <p>Nesciui vocare te. Eum. Nescibas venefice</p>
  <p>Stare me hîc aetatem? cirnea popinaria,</p>
  <p>Parare casses non iusseram? Tox. Fractos tenes.</p>
  <p>Eum. Quin teneo ego te, &amp; in neruum compingo, vbi</p>
  <p>Sex valentes homines quasi incudem tundant flagris.</p>
  <p>Tox. Tuus sum, vtere me vt lubet. Eum. Stabulum coquinarium,</p>
  <p>Dum maneo te, dum voco, dum propero, dum vrgeo,</p>
  <p>Tantùm ab re meâ tibi otii est vt condas diem</p>
  <p>Perpotando? Tox. Statim vocatus affui.</p>
  <p>Eum. Stimulorum seges: sta firmus, sta in pedes ebrie;</p>
  <p>Statim affuisti? quandiu est cùm clamito?</p>
  <p>Tox. Seriò vocari non credebam. Eum. Serium</p>
  <p><pb n="333"/> Aut ioculare meum imperium excernes impudens?</p>
  <p>Tox. Nam quis hodie venari velit? certo pluet.</p>
  <p>Char. Namnam bibit arcus largiter. Eum. Pluet, caput</p>
  <p>Vinaceum? si vitem accepso grandinabit in</p>
  <p>Humeros tuos. Tox. Tuus sum. Eum. Vbi ocreae? lutum.</p>
  <p>Tox. Mox induero. Eum. Testudineo gradarie</p>
  <p>Adnocticinium nos hîc remorari cupis?</p>
  <p>Redi in coquinam, lude, exhauri serias,</p>
  <p>Ius facito pernis, viue pollucibiliter</p>
  <p>Dum licet, dum domi te attinemus. Abeamus hinc modò.</p>
  <p>Char. Iubes¬ne adesse Toxilum? Tox. Here te consequar</p>
  <p>Eum. Cauebis hercle. Abi sis edormi crapulam:</p>
  <p>Veto pedem mouere limine. Tox. Vt iubes.</p>
  <p>Si vnquam ego &amp; tu. Crit. Quid, ego &amp; tu? Tox. Per quicquid
  est Deûm.</p>
  <p>Crit. Quid tollis minacias? Sunt &amp; pugni mihi.</p>
  <p>Eum. Quis hic iurgatur? quid audio? Crit. Toxilus malum</p>
  <p>Intentat. Eum. Tun’ seruo morigero sis grauis?</p>
  <p>Tox. Quid enim molestè feci? Crit. Tuatim, vt vapulem.</p>
  <p>Eum. Compedium tritor, equuleorum subiculum,</p>
  <p>Praesente me ausis familiari minarier?</p>
  <p><pb n="334"/> Tox. Hers. Eum. Sile, lassus sum pessimis factis
  tuis</p>
  <p>Audiendis, scio quae domi, quaeque fecisti foris</p>
  <p>Tuas nequitias traloquitur vicinia.</p>
  <p>Tox. Ne temerè quicquam accreduas. Eum. Mutis, scelus?</p>
  <p>Tibi conuasandum est, audin’? furcae seruies.</p>
  <p>Audiet pater ex mevel trecentis versibus</p>
  <p>Flagitia tua: nolo seruum tam perditum.</p>
  <p>Tox. Jam video quantum in seruitute sit incommodi,</p>
  <p>Ita sumus omnes iniuriis obnoxii,</p>
  <p>Libero creditur, seruo nihil, etsi purgitat,</p>
  <p>Quasi non homo adaequè seruus ac liber siet.</p>
</div>
<div type="level1" xml:id="scena-qvarta.">
  <head><ptr target="#tn6" n="6"/>SCENA QVARTA.</head>
  <p>CALLICLES. EVMENES. CHARILAVS.</p>
  <p>TIBI Maià genite dapsiles grates fero</p>
  <p>Qui med cripuisti telis, &amp; letho impio.</p>
  <p>Nunc in parentum sospes ingredior lares.</p>
  <p>O cara salue terra, quam tanti est mihi</p>
  <p>Reuidere vel sic. Eum. Quis hic homo est qui loquitur? Char. An</p>
  <p>Patruelis est. Call. Fallor, hi sunt patrueles mei?</p>
  <p>Eum. Char. Optate salue. Call. Vósque saluete optumi,</p>
  <p>Satis-ne recti? Eum: Nobis pacata amnia.</p>
  <p>Call. Quid patruus? amita? prosperi viuunt. valent?</p>
  <p><pb n="335"/> Eum. Vt nos duo cernis esse sic reliquos puta.</p>
  <p>Cal. Potin’ vt vestro parenti salute redduim?</p>
  <p>Eum. Quippini? ite famuli, reddite stabulo canes,</p>
  <p>Patrem accersite, patruelem adesse dicite.</p>
  <p>Call. Importunus assum, vestros qui occido iocos.</p>
  <p>Char. Quid volupe magis sit quàm te cognato frni?</p>
  <p>Eum. Quaeso autem, valuistin’ vsque peregrinum in modum?</p>
  <p>Call. Non credis oculis? Eum. Cùm tu es saluus, gaudeo.</p>
  <p>Sed me latronum fama plusculùm terruit.</p>
  <p>Call. Quid si vidisses, téque prendissent manu?</p>
  <p>Char. Ain’ cognate? praeda fuisti latronibus?</p>
  <p>Call. Vnde vix expeditus me vobis reducem dedi.</p>
  <p>Eum. Enarra factum. Char. Nam quid est monstri latro?</p>
  <p>Homines cum centum manibus genere Titanico?</p>
  <p>Call. Dic leones, vrsos, lupos, hyaenas, pardales,</p>
  <p>Has illi praeuortunt feras. Char. Dii vestram fidem!</p>
  <p>Call. Fatigatos, viae ignaros nox occupat.</p>
  <p>Eum. Quàm multi eratis? Char. Vbi verò? Call. In syluâ abditâ</p>
  <p>Tres errabamus: subitus à tergo canor</p>
  <p>Quasi fistulatim ductus ad aures pertinet.</p>
  <p>Char. Quid ais cognate: Call. Hic est bestia eius sibilus.</p>
  <p><pb n="336"/> Char. Quid postea? Call. Subitò parent multa capita.</p>
  <p>Char. Horreo cùm dicis, Perge. Call. Sed eccum patruum.</p>
</div>
<div type="level1" xml:id="scena-qvinta.">
  <head><ptr target="#tn7" n="7"/>SCENA QVINTA.</head>
  <p>SOSIPATER. CALLICLES. CHARILAVS. EVMENES.</p>
  <p>Call. MI Patrue, salue. Sosip. Salue, multùm mi nepos.</p>
  <p>Quàm tibi benè est ex animi tui sententiâ?</p>
  <p>Call. Vt potest misero esse perditâ, afflictâ domo.</p>
  <p>Sos. Quid audio ex te? Char. Vidit latrones, pater,</p>
  <p>Truculentas, saeuas bestias. Sos. Ne fleueris,</p>
  <p>Possum tuo aliquam facere medicinam malo.</p>
  <p>Vbi tuus genitor? Call. Eheu, dolores attigis.</p>
  <p>Sol. Quidum? Praedonum captus incurrit manus?</p>
  <p>Call. Tibi frater esse desiit, mihi pater.</p>
  <p>Sos. Meliora quaeso. Call. Certò perii funditus.</p>
  <p>Sos. Qui scis: Call. Vidi oculis istis ambobus meis.</p>
  <p>Sos. Patrem peremptum? Call. Vidi inquam perimi. Char. Tua</p>
  <p>Sunt istac frater somnia. Sos. Enarra ordinem.</p>
  <p>Call. Sole occaso illacescebat vesperugo iam,</p>
  <p><pb n="337"/> Cùm densa huc illuc deuios sylua auehit,</p>
  <p>Vbi trux in antris habebat praedonum manus.</p>
  <p>Quae simul equorum sonare sensit vngulas,</p>
  <p>Classico dato in cuneum adglobati conuolant.</p>
  <p>Tum bonus Euander opere me orat maximo,</p>
  <p>Actum est, fuge here, periimus, in tenebras here.</p>
  <p>Secedo paulùm, aliorsùm fugiebat pater:</p>
  <p>Hac sicarii sequuntur: siste quisquis es,</p>
  <p>Siste, occidisti. Ruit Euander concitus,</p>
  <p>Globúmque frustrà rumpit, audiui miser</p>
  <p>Gemitum cadentis. Fateor, inuasi fugam:</p>
  <p>Dii timido, ignauo parcite. Sos. Est sapientiae</p>
  <p>Perîcla fugere quae superare non queas.</p>
  <p>Call. Debueram in hostes protinam facere impetum,</p>
  <p>Apolactizare, facere farctum ex latronibus;</p>
  <p>Auertere omnes in me dum elabitur pater.</p>
  <p>Sol. Neque liberasses, túque periisses simul.</p>
  <p>Call. Hoc si perire est, filium adiungi patri?</p>
  <p>Sos. Ah frater! ah Nicobule! ten’ ergo perdidi?</p>
  <p>Call. Ego, Patrue, ego perdidi patrem, atque prodidi.</p>
  <p>Sos. Occidisti Nicobule? frater! ah mei</p>
  <p>Pars magna. nostrae clarum familiae decus!</p>
  <p>Dii seueri estis qui nunc obscaeuatis meae</p>
  <p>Felicitati: totus hic ater est dies.</p>
  <p>Saepius sinistra naris nunquam sternuit,</p>
  <p>Toro vix relicto strophium in sanguineum incidi.</p>
  <p>Mea pene coniux dextro orbatia’ st lumine</p>
  <p><pb n="338"/> Dum quaerit torquem pectoris ornatum sui.</p>
  <p>Si vestram non exosus iram coelites</p>
  <p>Satiaui, serenum reddite. Agnosco Deos</p>
  <p>Qui te perempto superstitem seruant patre</p>
  <p>Callicle mi, vultu restitues fratrem mihi,</p>
  <p>Ego tibi patrem. Call. Salue mi patrue. Sos. Meae</p>
  <p>Te crede fidei. Call. Dii tuam sospitent domum.</p>
  <p>Sos. Tibi parens est Sosipater, Nicoblus qui fuit.</p>
  <p>Mutatum nomen, res eadem. Call. Vitam duis</p>
  <p>Egenti, abiecto. Sos. Filios ambo meos</p>
  <p>Qui sunt patrueles, esse germanos puta.</p>
  <p>Eum. Char. Germane salue. Sos. Meis aequè vt laribus tuis</p>
  <p>Vtére. Call. Facis vt ne me pigeat viuere,</p>
  <p>Quò tuam pietatem hanc oculis vsurpem meis.</p>
  <p>Proh summe Iuppiter, &amp; quicquid est coelo Deûm</p>
  <p>Non omnis ad vos pietas hinc abiit, datur</p>
  <p>Hominem intueri seculi exemplum sui.</p>
  <p>Patrue, me nepotem sanguis addixit tibi,</p>
  <p>Humanitas sed esse mancipium dedit.</p>
  <p>Tibi tuisque si quid deficere autumas,</p>
  <p>Ipse meam tibi vitam largiar, &amp; de mea</p>
  <p>Ad tuam addam. Sos. Quantum est quod facio praeut debeo?</p>
  <p>Sequere huc domum me. Call. Patrue, si fari licet,</p>
  <p>Non quiescam donec manes placarim patris.</p>
  <p>Sordidus, cruentus, eheu, inhumatus iacet.</p>
  <p>Sos. Iacet? vbi? Call. Vitam quo liquit infelix loco.</p>
  <p><pb n="339"/> Oculis oberrat vmbra, &amp; iniectum rogat</p>
  <p>Puluisculum: animo malè erit si officium nego.</p>
  <p>Sos. Ibo, ibo quo me manes fraterni vocant.</p>
  <p>Call. Committe seruis operam hanc compendî face.</p>
  <p>Sos. Tute ipse facias ritè quod fieri velis,</p>
  <p>Ad seruos curas reiicio secundarias.</p>
  <p>Equos famuli properate, quaeque opus ad viam.</p>
  <p>Ea dum parantur corpus curari sine,</p>
  <p>Abeamus intrò. Eum. Te comitabimur, pater.</p>
  <p>Sos. Vt sitis oneri? Eum. Potiùs subiiciam humeros.</p>
  <p>Sos. Videro, sequimini.---</p>
</div>
<div type="level1" xml:id="scena-sexta.">
  <head><ptr target="#tn8" n="8"/>SCENA SEXTA.</head>
  <p>TOXILVS.</p>
  <p>---ABIERVNT: Toxile solus es, vide</p>
  <p>Quid abs te tibi praesidii siet: quo res sistat loco</p>
  <p>Clarum est: iamdudum est Eumenem cum vpateris dysmenem.</p>
  <p>Tua facta patri solus denarrabit per otium</p>
  <p>Jnter viandum, inter hospitandum: nisi pangis altiùs</p>
  <p>Tibicinem, tua fortuna penitus tota corruit:</p>
  <p>Non tot Aeolia ventorum habet, quot te impellet flatibus.</p>
  <p>Nonne autem flagitium est ted aliis consiliun dare,</p>
  <p>Foris sapuisse, tibi nunc non posse te auxiliarier?</p>
  <p>Quid si venantem? Non vult: spes hodie venatica</p>
  <p><pb n="340"/> Decollauit. Domi? abiit serò rediturus. Foris?</p>
  <p>Vbi? quando? quomodo? non est stabulum confidentiae,</p>
  <p>Et in morâ periclum est, nec quod velim fieri citò potest.</p>
  <p>Prospicere me praestat, quàm vlcisci acceptâ iniuriâ.</p>
  <p>Nam cauere tu vnde possis, stultum est te sinere obrui.</p>
  <p>Sed nec salus mihi saluti iam esse si cupiat, potest.</p>
  <p>Antequàm verò absumptus sim, quocunque eueniat tamen</p>
  <p>Fortuna, crumenam teneo, &amp; annulum inimici mei</p>
  <p>Non temerè est quod ea pignora mihi venere in manus.</p>
  <p>Nimium velim adesse nunc diuinum quendam Apollinem!</p>
  <p>Cor mihi salit. Eia, spero meus me seruat Iuppiter.</p>
  <p>Et Iunonem domi habemus quae maximis industriis</p>
  <p>Opibúsque summis suum faciet vt pereat Herculem.</p>
  <p>Licet Alcmenae non sim, tamen Eurystheum in me repperit.</p>
</div>
<div type="level1" xml:id="page341-actvs-secvndvs.">
  <head><pb n="341"/> ACTVS SECVNDVS.</head>
  <p></p>
</div>
<div type="level1" xml:id="scena-prima.-1">
  <head><ptr target="#tn9" n="9"/>SCENA PRIMA.</head>
  <p>CLEOSTRATA. TOXILVS.</p>
  <p>FECI quod rogabas; ne metue mi Toxile,</p>
  <p>Vanuêre fluctus, qui te impendebant mali.</p>
  <p>Tox. Mi patrona salue. Cleo. Malacissaui filium,</p>
  <p>Coniugem exoraui ne quid in te statueret.</p>
  <p>Tu vitato verbis alteràs ab hero tuo,</p>
  <p>Nam si te adolescens occipit odisse, nullus es.</p>
  <p>Tox. Benè mones; Iuuenum sunt inimicitiae pares</p>
  <p>Vitulis, quo magè crescunt, sensim plus ponderant.</p>
  <p>Sed amabo Domina. Cleo. Quid ais? Tox. Taceo, non decet</p>
  <p>Seruum hominem loqui nisi rogatum. Cleo. Fare sis.</p>
  <p>Tox. Vt me habuisti à paruulo, quod frugalis viri est,</p>
  <p>Tibi esse fidelis non destiti. Cleo. Scio, &amp; tibi</p>
  <p>Apud me iusta &amp; clemens seruitus fuit.</p>
  <p>Tox. Si quid me nosti, serua opera est, mens libera.</p>
  <p><pb n="342"/> Id adeò experta es, tui secreti neminem</p>
  <p>Taciturniorem reperisti Toxilo.</p>
  <p>Cleo. Huius fidei istanc habeo gratiam, quod tibi</p>
  <p>Intimas committam curas. Tox. Eapropter mi hera</p>
  <p>Face quod facturum te iamdiu promiseras.</p>
  <p>Cleo. Calent tua verba. Tox. Nam calet negotium.</p>
  <p>Num vides quantò pluris Eumenem faciat tuo</p>
  <p>Charilao coniux: Cleo. Video, &amp; ob ea maceror,</p>
  <p>Macesco, consenesco, &amp; tabesco misera.</p>
  <p>Tox. Quin enuis te, tuósque tot molestiis?</p>
  <p>Cleo. Cui neque parata gutta certi consilî.</p>
  <p>Tox. Occupa quod ille facturus. Cleo. Facturus? enicas.</p>
  <p>Tox. Tam facturum scio quàm me te contui.</p>
  <p>Cleo. Si vera autumares certò praeriperem scelus:</p>
  <p>Ego mihi malo meliùs esse quàm alteri.</p>
  <p>Tox. Miror te vnde omnes vicini exemplum expetunt,</p>
  <p>Esse tam morosam. Cleo. Primùm ista consilia placent,</p>
  <p>Illum abigi, meum diligi, illum perire, hunc viuere:</p>
  <p>Eadem vbi perîclum facias, aculeata sunt.</p>
  <p>Tox. Nulla est tam difficilis res quin facilis siet,</p>
  <p>Quam facias cum spe patiundi optatum bonum.</p>
  <p><pb n="343"/> Mihi crede domina, dum haec incipias grauia sunt,</p>
  <p>Dúmque ignores quò vergant: vbi cognoueris,</p>
  <p>Facilia: vtcunque in alto ventus est, hera,</p>
  <p>Exin velum vortitur. Cleo. Audio. sed. Tox. Quid, sed? hoc</p>
  <p>Aggredere tantum, quod occoeperis factum puta.</p>
</div>
<div type="level1" xml:id="scena-secvnda.">
  <head><ptr target="#tn10" n="10"/>SCENA SECVNDA.</head>
  <p>HIPPIAS. CLEOSTRATA. TOXILVS.</p>
  <p>SALVERE te iubet herus. Cleo. Tam properè Hippia?</p>
  <p>Hipp. Remisit huc me cum pictatio. Cleo. Cedo.</p>
  <p>Tox. Vbi nunc est? Hipp. Vix milliari ex vrbe processerat</p>
  <p>Cùm veterem amicum habuit obuium Phidippide:</p>
  <p>Is percontatus viae causam subitariae,</p>
  <p>Orauit vt se particulonem adscisceret.</p>
  <p>Assensit herus, nos itaque suam induxit domum.</p>
  <p>Cleo. Vbi esse dominum dicis! Hipp. In Phidippidis</p>
  <p>Diaetâ suburbicariâ, ibi noctem hanc aget,</p>
  <p>Cras mani summo coeptam restituet viam.</p>
  <p>Cleo. Nihil de reditu: Tox. Qui vix excessit domu.</p>
  <p>Hipp. Multa priùs componenda mente destinat,</p>
  <p>Quam vos reuisat. Cleo. Quae autem? Hip. Fratris funera,</p>
  <p>Domum nepotis, praedonum quaquà fugerint</p>
  <p><pb n="344"/> Prensionem, vinctionem, supplicium, crucem.</p>
  <p>Cleo. Haec omnia solus? Hipp. Prouinciam Phidippides</p>
  <p>Sibi latronariam poposcit, caetera</p>
  <p>Herus exequetur. Ceo. Iuuentus nostra vt valet? vbi est?</p>
  <p>Hipp. Venatùm emisit dominus fallendo taedio:</p>
  <p>Nam tristis itiner solus agebat Eumenes.</p>
  <p>Cleo. Quid Charilaus? Hipp. Deffunctu’ st infortunio.</p>
  <p>Cleo. Quid ais? Hipp. Rem gestam. Equitabat Nisaeum Eumenis</p>
  <p>Habilis &amp; venustus, sed lupatum strinxerat</p>
  <p>Pressiùs, luctatur quadrupes, terga succutit,</p>
  <p>Tum subitò arrectus calcibus auras verberat.</p>
  <p>Cleo. Eheu quid audio: perii. Hipp. Pallere puerus</p>
  <p>Et ne deflueret premere armum talo, genu.</p>
  <p>At sonipes stimulos vbi sensit. Cleo. Ne dic Hippia,</p>
  <p>Vitam mihi interimis. Tox. Cor quoque miserum mihi</p>
  <p>Guttatim tabescit, quaesi in aquam indideris salem.</p>
  <p>Hipp. Taceone? Cleo. Perge. Hipp. Jnclamo, accurro, satis ago,</p>
  <p>Opportunè adsum, iam cadebat languidus.</p>
  <p>Excipio in vlnas, dumque quadrupes perfurit,</p>
  <p>Cordolium solor pauculis tragematis.</p>
  <p>Cleo. Seruasti me. Sed quis illi furiosum hunc equum?</p>
  <p><pb n="345"/> Hipp. Ego. Cleo. Pessimè ecastor factum. Hipp. Jussit
  Eumenes.</p>
  <p>Cleo. Iniussu meo quicquam fieri non vetueram?</p>
  <p>Tox. Ne succenseas hera, frugi est Hippias: enim</p>
  <p>Faciundum quicquid iubet Eumenes extempulò</p>
  <p>Nisi esse volumus vlmei. Cleo. Imperiosus est.</p>
  <p>Et vbi erat tanto fratris in periculo?</p>
  <p>Hipp. Accurrit, sed tardius. Cleo. Sic curat fratrem suum?</p>
  <p>Hipp. Nihil peccauit domina. Cleo. Praecauit nihil.</p>
  <p>Hipo. Cautum satis, Charilaum monueram. Cleo. Pater</p>
  <p>Vbi rem resciuit, quid egit? quid dixit? Hipp. Minis,</p>
  <p>Precibúsque verbum vetuit mutire Eumenes.</p>
  <p>Cleo. Vetuit? Hipp. Abstinui. Cleo. Eumenes? Tox. Mea est, hamum
  vorat.</p>
  <p>Cleo. Redeat. clauem accipe. Tuae credo fidei? Hipp. Meae.</p>
  <p>Cleo. In conclaui inuenies herus quod postulat,</p>
  <p>J sume festinus, solus esto, clauem refer.</p>
  <p>Hipp. Faciam quod iubes, ad te curriculò regrediar.</p>
</div>
<div type="level1" xml:id="page346-11scena-tertia.">
  <head><pb n="346"/> <ptr target="#tn11" n="11"/>SCENA TERTIA.</head>
  <p>CLEOSTRATA. TOXILVS.</p>
  <p>EVmenes, me sic occidis infelix puer?</p>
  <p>Tox. Quid est hera? quid est: dixeram-ne Charilaum malè</p>
  <p>Periclitari? Cleo. Toxile nunc demum scio</p>
  <p>Me fuisse excordem, caecam, incogitabitem.</p>
  <p>Tua sum, si me istoc pueri senio liberas.</p>
  <p>Tox. Jllepida es, nisi auide arripis quod Dii danunt:</p>
  <p>Coniux abest, hodiè redibunt, imperas,</p>
  <p>Sola es, ruri rurat vicinia, quem times</p>
  <p>Conscium, aut testem? Penè non fit quod nemo sciet.</p>
  <p>Cleo. Quà censes aggrediundum? Tox. Ne Vulnus face</p>
  <p>Praequam natura fecit: porta iam patet,</p>
  <p>Bolum iniicito, glandem vibrato carneam:</p>
  <p><ptr target="#tn12" n="12"/>Aut si sorbere vis, absorptum quem velis,</p>
  <p>Siquidem Graecari volupo est, da Graecum, bibat,</p>
  <p>Bibat, vel vsque dum anima turpis euomat.</p>
  <p>Cleo. Toxicum? Tox. Euge. Cleo. Quando? Tox. Cras, hodie, modò.</p>
  <p>Cleo. Hoc suades? Tox. Cùm tibi salutem &amp; vitam volo.</p>
</div>
<div type="level1" xml:id="page347-13scena-qvarta.">
  <head><pb n="347"/> <ptr target="#tn13" n="13"/>SCENA QVARTA.</head>
  <p>HIPPIAS. CLEOSTRATA TOXILVS.</p>
  <p>CVRAVI fideliter quod iusseras hera,</p>
  <p>Clauem recipe sis. Cleo. Vide si quid defit amplius.</p>
  <p>Hipp. Nil arbitror: tantùm est quod commemini, Eumenes</p>
  <p>Crumenam amisse se dolebat cum annulo:</p>
  <p>Redire iussus prima per vestigia</p>
  <p>Quaesiui, non comparuit. Cleo. Quantulùm dolet.</p>
  <p>In aliquem incurret. Tox. Si plena est, in me velim.</p>
  <p>Hipp. Meam habe sis, plena est multis inanitatibus.</p>
  <p>Tox. At mi in mundo hodie nullus nummu’ st peculii</p>
  <p>Nisi plumbeus. Hipp. Diuitabit nos omnes hera.</p>
  <p>Cle. Graecis Calendis vestra erunt Saturnalia.</p>
  <p>J, reuise dominum, multam salutem dicito,</p>
  <p>Valeat, reuortat ocyùs, ambo filios</p>
  <p>Facturum me quò valeant. Hipp. Mi domina vale.</p>
</div>
<div type="level1" xml:id="scena-qvinta.-1">
  <head><ptr target="#tn14" n="14"/>SCENA QVINTA.</head>
  <p>TOXILVS. CLEOSTRATA.</p>
  <p>QVANDO exasciatum est nostrum opus, taedet morae:</p>
  <p><pb n="348"/> Vis, non vis? Cleo. Quid est hodie magis quod
  peruelim?</p>
  <p>Lingua poscit, manus quaerit, animus orat, res monet.</p>
  <p>Tox. Est in propinquo medicus vnde toxicum</p>
  <p>Comparem. Cleo. In periclum vitae deduci veto:</p>
  <p>Volo meum prae illo diligi: lentum dabis.</p>
  <p>Tox. Audio, quò fiat deformis, ingratus, sibi</p>
  <p>Aliisque molestus. Cleo. Dicis. Tox. Monogrammus, horridus.</p>
  <p>Cleo. Capis me. Tox. Herniosus, pituitosus. Cleo. Eugepae.</p>
  <p>Tox. Sed quem dixi medicum, anus cata est, Cleostrata,</p>
  <p>Non facilè os ipsi subleuerim. Cleo. Tamen. Tox. Quid tamen?</p>
  <p>Cleo. Alios vidisti ventos. Tox. Pax. Factum puta.</p>
</div>
<div type="level1" xml:id="scena-sexta.-1">
  <head><ptr target="#tn15" n="15"/>SCENA SEXTA.</head>
  <p>CLEOSTRATA.</p>
  <p>HEVS Toxile: heus quò Toxile? quid huic seruulo</p>
  <p>Accidisse dicam: quae illum intemperiae tenent?</p>
  <p>Ita cùm perîclum est maximum, tum maximè</p>
  <p>Fluctuantem in alto solitâ destituit ope.</p>
  <p>Si tamen destituit: noui ego ingenium viri,</p>
  <p>Aliquem fallendo medico componit dolum.</p>
  <p><pb n="349"/> Hic Imperator mihi aduersùs gratiam Eumenis</p>
  <p>Succenturiabit in pectore sycophantias,</p>
  <p>Quales Corinthi medicus non didicit senex.</p>
  <p>Sed-enim periculosa tentatur alea:</p>
  <p>Non amat Charilaum. Sat est quod odit Eumenem.</p>
  <p>Promissis implebo, libertatem, lubentiam</p>
  <p>Spondebo, fiet spero morigerus mihi.</p>
</div>
<div type="level1" xml:id="scena-septima.">
  <head><ptr target="#tn16" n="16"/>SCENA SEPTIMA.</head>
  <p>CLEOSTRATA. TOXILVS.</p>
  <p>AHAHE. Tox. Salue mi Domina. Cleo. Ahahe. Tox. Cleostrata</p>
  <p>Salue. Cleo. Puto autem ludere te Comoediam</p>
  <p>Tox. Coena tantum desit, nam placet hoc Choragium.</p>
  <p>Cleo. Dic verò farinacee rusticule senicule</p>
  <p>Quid noui adfers: Tox. Nomen, personam, officium, dolum.</p>
  <p>Cleo. Putas latere medicum cum hâc lacernulâ?</p>
  <p>Tox. Meliùs quàm Amphitruonem Iuppiter. Ceo. Quod faustitet</p>
  <p>Ergo idem Iuppiter, hos nummos cape. Toxile</p>
  <p>Macte esto, rem magnam aggrederis, fidei tuae</p>
  <p>Secretorum secretissumum committo. Tox. Qui</p>
  <p>Sapiens est, fideles esse quos putat, facit.</p>
  <p>Fallere multi docuêre dumfalli timent.</p>
  <p><pb n="350"/> Ad loquendum, atque tacendum aliis sum portisculus,</p>
  <p>Nemo vnquam ab inuito frustum verbi abstulit.</p>
  <p>Cleo. Si tuâ virtute conficis hoc negotium,</p>
  <p>Et matri amanti, facto ad vnguem filio,</p>
  <p>Hero tuo, dominae tuae es fidus artifex,</p>
  <p>Beabis me primùm, nam rebus caeteris</p>
  <p>Fortunata sum satis absque haec fores, dein</p>
  <p>Iuro omnia, nunquam mihi meó-ve filio</p>
  <p>Seruibis seruitutem: non memoro hona</p>
  <p>Queis te opulentabo, factiosum, nobilem</p>
  <p>Si viuo, faciam. Tox. Seruo est abunde praemii</p>
  <p>Cum placere domino sentit vtibilem operam</p>
  <p>Cleo. Abeo: sed audi, si plus quàm iubeo facis,</p>
  <p>Caue malo. Tox. Meo caetera conducam periculo.</p>
  <p>Sat scio, ne quid nimis. Cleo Toxile opportunitas</p>
  <p>Mea, tuis in manibus habes Cleostratam.</p>
  <p>Si bonus es, viuo. Tox. Faciet exemplum hic dies</p>
  <p>Meae bonitatis, spero viues, tantùm abi.</p>
</div>
<div type="level1" xml:id="scena-octava.">
  <head><ptr target="#tn17" n="17"/>SCENA OCTAVA.</head>
  <p>TOXILVS.</p>
  <p>ABIITNE? vah quàm timidu’ st animus muliebris,</p>
  <p>Quasi super prunas gradiatur, pallet, tremit.</p>
  <p>Nolo esse tam circumspectè, &amp; timidè improbus:</p>
  <p>Stolidi est modum seruare cùm nequam esse vúlt.</p>
  <p><pb n="351"/> Impunè est audax saepe, &amp; insanum nefas,</p>
  <p>Vbi vindicatur leuius: fortunae est opus,</p>
  <p>Insistit illa timidis, audaces timet.</p>
  <p>Quid refert vtrùm dementetur Eumenes,</p>
  <p>An potius moriatur litteris paucioribus?</p>
  <p>Porto vitam hostis, mortuum Cleostrata</p>
  <p>Libens videbit, ante quem non vult mori.</p>
  <p>Sed quis hic est? Perii. Videon’ Hippiam? Ipsus est.</p>
</div>
<div type="level1" xml:id="scena-nona.">
  <head><ptr target="#tn18" n="18"/>SCENA NONA.</head>
  <p>HIPPIAS. TOXILVS.</p>
  <p>VERVM est, sapientiam impedit festinatio,</p>
  <p>Ita quod maximè cupis, minimè effectum vide.</p>
  <p>TOX. Cessim recedam ad parietem, imitabor nepam.</p>
  <p>Hipp. Sed agere cesso quoius reuorti gratiâ:</p>
  <p>Quis hic autem auceps verbis qui latuit meis?</p>
  <p>Tox. Occidi, me obtuetur. Hipp. Grauastelle eho tu senex,</p>
  <p>Tox. Grandigradarie eho tu adolescens. Hipp. Manta modo,</p>
  <p>Qui statim stabas. Tox. Qui cursim curris, i modò.</p>
  <p>Hipp. Quem te appellari iubes? laruam, an fraterculum</p>
  <p>Lemurum? Tox. Hoc est, senectus deridiculò est omnibus,</p>
  <p>Non satis mala esset, nisi facerent omnes malam.</p>
  <p>Hipp. Resiste puppe, est qui te conuentum velit.</p>
  <p><pb n="352"/> Tox. Tu verò vrbanus scurra, deliciae popli,</p>
  <p>Ride, sic iuuenum mores sunt, ride vt lubet,</p>
  <p>Est qui suprà nos pauperum curat malis,</p>
  <p>Hipp. Malum emis si vel treis vnos passus hinc abis.</p>
  <p>Tox. Fuit hasce cum perterricrepas minacias</p>
  <p>Cassam glandem facere aetate &amp; robore integer.</p>
  <p>Hipp. Dic porro, duos hâc viâ non vidisti modò?</p>
  <p>Tox. Non. Hipp. Matronam cum seruo? Tox. Non. Hipp. Quo fugis?</p>
  <p>Huc verte vultum. Tox. Non vacat. Hipp. Dabitur malum.</p>
  <p>Tox. Haec quidem vis est. Hipp. Di te, larua, omnes perduint.</p>
  <p>Eho laruate senex quam occoeptas fabulam?</p>
  <p>Vnde istuc senium Toxile? Tox. Val, nimis es catus,</p>
  <p>Vulpem vulpinasti. Hipp. Nam quam paras Comoediam?</p>
  <p>Tox. Dic amabo, quae me Toxilum nota prodidit?</p>
  <p>Hipp. Tua nequitia. Tox. Inquam? Hipp. Magnum agitur negotium.</p>
  <p>Tox. Dicam hercle. Critiam, dum absunt heri, animu’ st fallere.</p>
  <p>Is certauit pignore non posse formam vortere</p>
  <p>Quin me agnoscat extemplo, &amp; salutet Toxilum.</p>
  <p>Et iam venatum abiit tute vt nuntiasti herae,</p>
  <p>Hic ergo reducem capto ex insidiis virum.</p>
  <p>Hipp. Decipies. Tox. Ain’ tu? Hipp. Baculum abiice domesticum,</p>
  <p><pb n="353"/> Permitte &amp; nasum farinâ, genásque mage oblinam.</p>
  <p>Tox. Beas me, ludos faciam ludificabiles.</p>
  <p>Hipp. Sed audi, communem esse Mercurium volo.</p>
  <p>Tox. Siquidem vt Sosiam me accipit, tuus esto quantus est.</p>
  <p>Hipp. Tuos ergo lude ludos, iam redeo ad herum.</p>
  <p>Sed Cleostratam monitam rogo, si fors Phidippides</p>
  <p>Breui vrbem intraret, absente ne domino, domum</p>
  <p>Hospiti negaret, velle sic herum. Tox. Hoc erat</p>
  <p>Cur redires? Hipp. Libuit. spondes? Tox. Spondeo. Hipp. Vale</p>
  <p>Ad herum recurro. Tox. Vel hercle in malam magnam crucem.</p>
</div>
<div type="level1" xml:id="scena-decima.">
  <head><ptr target="#tn19" n="19"/>SCENA DECIMA.</head>
  <p>TOXILVS.</p>
  <p>EVASI, Di boni! vix ipse me capio satis,</p>
  <p>Quàm penè obscaeuanit istic meae falsae fallaciae!</p>
  <p>Tum quàm commodè fabulam instruxi! Proh ingenium bonum!</p>
  <p>Credo mihi moneta mens est, ita dicta doctè sufficit.</p>
  <p>Sed ne vlla cornix alia consilium euertat meum,</p>
  <p>Conuenire medicum anteuortam. Verùm cùm recogito</p>
  <p><pb n="354"/> Aequum est vt merendam Eumenis, crumena baiulet
  Eumenis.</p>
  <p>In magnis consiliis multorum diuûm opus est ope:</p>
  <p>Marsupio &amp; isti numen falsificum est, delenificum.</p>
</div>
<div type="level1" xml:id="scena-vndecima.">
  <head><ptr target="#tn20" n="20"/>SCENA VNDECIMA.</head>
  <p>TOXILVS. LYDVS.</p>
  <p>HEVS ecquis hîc est? heus ecquis istas aperit mihi fores?</p>
  <p>Nemo recludit: nemo respondet? Aperite aliquis. Eho.</p>
  <p>Lyd. Quis hîc est: Tox. Adolescens, Romani peccarunt qui te
  ducem</p>
  <p>Non oposuêre Annibali. Lyd. Quidum? Tox. Quia cunctator es.</p>
  <p>Lyd. Senicule, caue sim populus Romanus, tu autem Annibal.</p>
  <p>Tox. Quianam? Lyd. Quia enim scipionem habeo qui te frangat &amp;
  domet.</p>
  <p>Tox. Satis historiarum est: aperi custos caceris, flagri</p>
  <p>Stabulum. non aperis? faciam foribus istis assulas.</p>
  <p>Lyd. Aestuas, larua hominis, caue tibi suffundam frigidam.</p>
  <p>Tox. Verberea statua, me properantem egentémque attines.</p>
  <p>Lyd. Quid peris? Tox. Medico conuento opus est. Lyd. Quam mox? Tox.
  Curre, i, modò.</p>
  <p>Lyd. Hodie vacare non potest: cras redi. Tox. Propera pepon;</p>
  <p><pb n="355"/> Cucurbita ibis: Lyd. Restita, depropere forfices</p>
  <p>Quae te elinguandum rapiant vsque ab radicibus. Tox. Malum</p>
  <p>Emis. Lyd. Seriò loquor, diem istic perdis quisquis es,</p>
  <p>Herus in conclaue se abdidit. Tox. Quid agit negotii?</p>
  <p>Lyd. Quaeris? meditatur quomodo Pelopi humerum redduit,</p>
  <p>Tibiam Vulcano, Cyclopi oculum, cerebellum Ioui.</p>
  <p>Tox. I puere amabo, hominem interpella, breuem moram fore,</p>
  <p>Properare quendam, qui verbis duobus peruelit</p>
  <p>Conuentum super vrgente negotio. Lyd. Nomen cedo.</p>
  <p>Tox. Staturium vocant: i, redistin’? Lyd. Vah Stulturium. Tox. Puer
  hic quidem</p>
  <p>Superstitiosus est vera praedicat. Pene liquidum</p>
  <p>Tamen mihi fecit auspicium. Vt minababatur carnufex!</p>
  <p>Quàm sunt audaces isti in suo sterquilinio canes!</p>
  <p>Sed me ille cruciat; omnis longa cupienti mora est.</p>
  <p>Mirum ni tarditatem hanc redemit argento Eumenes.</p>
  <p>Difacite cum istâc cochleâ mihi ne quicquam rei siet</p>
  <p>Nisi vbi moriendum fuerit. At tandem egreditur foras.</p>
</div>
<div type="level1" xml:id="page35621scena-dvodecima.">
  <head><pb n="356"/><ptr target="#tn21" n="21"/>SCENA DVODECIMA.</head>
  <p>TOXILVS. PHILANDER.</p>
  <p>SALVOS sis medice. Phil. Quid noui adfers vir optime:</p>
  <p>Tox. Asylum ciuitatis medici domus cluit,</p>
  <p>A vobis Reges, &amp; populi auxilium expetunt</p>
  <p>Incerti vitae: capita moderatis Ducum;</p>
  <p>Naturae genii, sospitatores Ioues,</p>
  <p>Alexicaci, Panaceae, Panaria,</p>
  <p>Vos anima mundi, generis humani salus,</p>
  <p>Miseriae portus, beatitatis anchora.</p>
  <p>Phil. Gaudeo cùm vera dicis, sed modò non vacat</p>
  <p>Audire, farè quà venisti gratiâ.</p>
  <p>Tox. Res est longiuscula, paucis absolui nequit.</p>
  <p>Est in vrbe quidam genere natus inclyto,</p>
  <p>Qui puellam adamabat genere imparem, sed hercule</p>
  <p>Ad capillum ab vnguiculo vsque festiuissimam.</p>
  <p>Eii parentes aliam subornant virginem,</p>
  <p>Formâ inuenustam, sed pulcram natalibus</p>
  <p>Opibúsque qualem tuo non recuses filio</p>
  <p>Obuenire: at is telo fixus Cupidinis</p>
  <p>In primae oculis haerebat, &amp; suauiis.</p>
  <p>Phil. Quid id ad me, aut ad meam rem refert quid domi</p>
  <p>Ciuium agatur, quae nubat, quis amet, quis oderit?</p>
  <p>Tox. Pax, scibis. Huius repudiatae parentibus</p>
  <p><pb n="357"/> Dolebat suam despici prae plebeiâ nobilem.</p>
  <p>Tùm iuuenis parentes dedecorari familiam</p>
  <p>Nolebant hâc enuptione. Phil. Jntelligo.</p>
  <p>Tox. Eapropter vtrique miserum consillo malo</p>
  <p>Ad huius amorem philtro reuocant, sed nimis</p>
  <p>Dum volunt amantem, faciunt amentem inscii.</p>
  <p>Ille ergo amare, furere, bacchari, aggredi</p>
  <p>Mucronem pectus quo sibi transuerberet,</p>
  <p>Et iam huius amentiae pudet omnes, &amp; piget.</p>
  <p>Per me igitur, medice, opere ted orant maximo</p>
  <p>Vt infelicis capiat te miseratio,</p>
  <p>Et veneno furorem simul, &amp; vitam termines.</p>
  <p>Phil. Alterum est pietatis, desperationis alterum,</p>
  <p>Neque nos tollendae vitae, sed dandae sumus</p>
  <p>Naturae genii, sospitatores Ioues.</p>
  <p>Dabo vnde sanus fieri ex insano queat.</p>
  <p>Tox. Frustrà eris Asclepi, centum exhausit poculis</p>
  <p>Pharmacopolas, iugera pene ellebori tria</p>
  <p>Potauit, mille iam laborarunt manus,</p>
  <p>Sed rem ex impeditâ fecêre impeditissimam.</p>
  <p>Phil. Expediant illi: nam cur hi vitam ferant,</p>
  <p>Ego mortem? Tox. Nam tu conclamatis vltimum</p>
  <p>Perfugium rebus. Phil. Quis enim non hominem suâ</p>
  <p>Facilè deuoluat vitâ? Tox. Sape operosiu’ st</p>
  <p>Secare quàm sanare. Phil. Me deduc domum.</p>
  <p>Tox. Hominis occupati ne tentem patientiam,</p>
  <p>Fatebor, via longior est, extremam colit</p>
  <p>Partem vrbis, trans flauium, sub ipsis moenibus.</p>
  <p><pb n="358"/> Phil. Mihi tempus malo pereat, quàm prudentia,</p>
  <p>Vin’ temerè ignoto, inuiso propinem pharmacum?</p>
  <p>Tox. Valerent ista si quidem sanandus foret,</p>
  <p>Tollendum esse dixi, gnobilem feci satis.</p>
  <p>Phil. Etiam occidendo videndum quem, &amp; vbi vulneres.</p>
  <p>Tox. Mortem esse coecam nescis, &amp; temerariam?</p>
  <p>Phil. Quid ita recusat? noti seruorum doli.</p>
  <p>Quid sub hoc centone lateat anquiram ampliùs.</p>
  <p>Dic senex ni molestum est, cum facias pistrinariam</p>
  <p>Vnde illa scis, &amp; curas? To. Occultum est malum,</p>
  <p>Familia infida, meliùs externâ manu</p>
  <p>Saepè res confiunt. Phil. Nunquam-ne vicinam domum</p>
  <p>Frequentasti? Tox. Quam autem? Sosipatri quam vides?</p>
  <p>Tox. Eius Sosipatri factiosus qui cluit?</p>
  <p>Ah medice rides; ego vt paupertinus senex,</p>
  <p>Alpha miserorum, nobilium adsecter lares?</p>
  <p>Phil. Familiâ in illâ tibi nemo iunctus sanguine?</p>
  <p>Tox. Diuitum hoc est medice, nullus est inopi parens.</p>
  <p>Phil. Tamen hic est seruos Toxilus compar tibi.</p>
  <p>Tox. In suam rem abeat, Toxilus toxicus-ve ille quisquis est.</p>
  <p>Phil. Quin natum tuum illum dixerim, adeo formâ est pari.</p>
  <p>Quin absque hi canm forent, esse te ipsum dicerem.</p>
  <p>Tox. Ahahe. Phil. Quid rides? Tox. Assem para, accipe fabulam.</p>
  <p>Nudius tertius est cùm litigium ortum est duos</p>
  <p><pb n="352"/> Inter agasones, vterque molere venerat,</p>
  <p>Asinum alligarat vterque ad portam asinariam.</p>
  <p>Dum mola versatur alter capistrum succutit,</p>
  <p>Et longiusculè abit ad lepidos carduos.</p>
  <p>Reditur è pistrino asinus paret vnicus,</p>
  <p>Vterque suum esse iurat, propellit alterum,</p>
  <p>Caudam, aures, pedes, colorem, paria dat omnia.</p>
  <p>Res erat iam pugnis proxima, &amp; calcibus. Ego</p>
  <p>Igitur amicos inter me facio arbitrum:</p>
  <p>Asinum reduco profugum: tum pronuntio</p>
  <p>Duos videri numero, sed formâ pares.</p>
  <p>Quàm sapienter latam reris hanc sententiam?</p>
  <p>Phil. Aedepol. Rhadamantus fuisti. Teneo te subdole.</p>
  <p>Non diu latebis.</p>
  <p>Tox. Quid tu solus? Phil. Age senex</p>
  <p>Candidiùs: indignor med arceri domo</p>
  <p>Siquidem illi furioso creari vis malum.</p>
  <p>Tox. Facis quod iuuenes, quod magis neges, cupiant magis.</p>
  <p>Sed mecum argumentis hoc puta: insanum appetis</p>
  <p>Videre, is loquetur deliramenta, nec caput</p>
  <p>Nac pes queis fuerit. Adde, vesanus est, furit.</p>
  <p>Duo sunt dies ex quo sororem suam vnguibus,</p>
  <p>Dentibus, calcibus quin laceraret nil abfuit.</p>
  <p>Quid tibi perîclum arcessas nullo commodo?</p>
  <p>Phil. Euincis, hic sto. Saltem tu illum nomina,</p>
  <p>Fors &amp; de facie norim. Tox. Di te perduint.</p>
  <p>Phil. Dicisne hoc quod rogo? Tox. Non, aedepol, non si imperes.</p>
  <p>Phil. Quianam? Tox. Conceptis verbis iuraui Deos</p>
  <p>Duodecim, nulli indicaturum mortalium.</p>
  <p><pb n="360"/> Phil. Qvi mihi dixisti. Tox. Quid scis? esse
  quompiam,</p>
  <p>Qui quampiam amarit, à quibuspiam quippiam</p>
  <p>Accepsit; hoc scis. Phil. Adde, &amp; esse quempium</p>
  <p>Qui roganti cuipiam, non credat quippiam.</p>
  <p>Fox. Salia res est, rides. Cui secretum sanctius</p>
  <p>Commitrerem, quam sapienti ex Hippocratis</p>
  <p>Disciplinâ Harpocrati? Phil. Nae mortalis graphicus es,</p>
  <p>Quantiuis pretii: lapidem silicem subigere</p>
  <p>Potes, vt salutem plenâ propinet tibi manu.</p>
  <p>Habe me senex iam nunc in ditionem tuam.</p>
  <p>Quam validum esse vis venenum? praesentarium?</p>
  <p>Quod qui primoribus digitulis sumpserit,</p>
  <p>Continuò superbus fiat? Tox. Geris animum meum,</p>
  <p>Vis quae volo. Phil. Habeo quae placita fore aestimo,</p>
  <p>Reperi venenum pestilens, vbi ferula</p>
  <p>Cicuta, Hippomanes, thessalum gramen striges</p>
  <p>Partem exiguam fecêre. Tox. Quis te doctior?</p>
  <p>Quis orbe toto maior? Phil. Gratum est, rustice,</p>
  <p>Quòd periculi faciundi tempus suggeris.</p>
  <p>Tox. Et sine periculo. Phil. Istic opperirè me.</p>
</div>
<div type="level1" xml:id="page361-22scena-decimatertia.">
  <head><pb n="361"/> <ptr target="#tn22" n="22"/>SCENA DECIMATERTIA.</head>
  <p>TOXILVS.</p>
  <p>SI quenquam vnquam Di Immortales voluêre esse adiutum</p>
  <p>Me &amp; Cleostratam seruatum volunt, &amp; Eumenem extinctum,</p>
  <p>Qui diem hunc dederunt tempestatis purae &amp; luculentae:</p>
  <p>Tum autem medicum facilem, atque impetrabilem, sed virtute</p>
  <p>Tuâ, Poxile, qui hoc oppidum ex pugnare potuisti.</p>
  <p>O factum negotiosum! vix herculè mihi credo.</p>
  <p>Vt validè aduersùm omnes ictus, &amp; impetus meos stabat!</p>
  <p>Vt palpabat, vt olfaciebat, fallaciae si quid</p>
  <p>Prenderet! canem esse magis par fuit, sagax habet nasum.</p>
  <p>At ego qui scio intercludere commeatum omnem inimicis,</p>
  <p>Et exercitum circumducere ne me capiant capti,</p>
  <p>Vt steti in gradu! ut caui! vtque disposiui legiones</p>
  <p>Perfidiam, malitiam, fraudulentiam, confirmitatem!</p>
  <p>Castra sunt hoc pectus, in capito praetorium fixum est,</p>
  <p>Os porta decumana, quâ meus miles in hostem irrumpit,</p>
  <p>Strenuè, sed ordinatè. Nam nunquàm latus nudat.</p>
  <p>Sed ecce gradum ex oppido contrà tollit dux hostilis.</p>
</div>
<div type="level1" xml:id="page362-23scena-decimaqvarta.">
  <head><pb n="362"/> <ptr target="#tn23" n="23"/>SCENA DECIMAQVARTA.</head>
  <p>PHILANDER. LYDVS. TOXILVS.</p>
  <p>REVOCABIS vt monui. Lyd. Fungar officium meum.</p>
  <p>Phil. Juuenem arbitratus sum fore illum quisquis est</p>
  <p>Ex amore amentem. Tox. Vel homo diuinus aedepol,</p>
  <p>Vel Apollo es, aut certè eius cortinam regis</p>
  <p>Qui vaticinaris tam catè. Phil. Parce laudibus</p>
  <p>Accipe mortis thesaurum: vino dilues,</p>
  <p>Inscienti propinabis inter cibum. Tox. Faciam vt iubes.</p>
  <p>Phil. Vertigo caput occupabit, sudabit, tremet;</p>
  <p>Animam confestim expellet. Si mens est dolos</p>
  <p>Latere, caue sis cadauer linteo insuas,</p>
  <p>Aut statim terrâ obruatur, nam liuor cutem</p>
  <p>Derepente non pinget. Tox. Dii te ament vir optime.</p>
  <p>Et vide quantùm vrgear, eius soror ipsissima</p>
  <p>Crumenam suam tradidit, quâ pretium soluerem.</p>
  <p>Phil. Indica, fac pretium. Tox. Tua merx, tua indicatio est</p>
  <p>Phil. Saepe pernoctandum fuit cum libris, multos agros</p>
  <p>Obeundum saepe, radicem vt vel vnicam</p>
  <p>Quaesitarem, &amp; huius potionis pars quota est?</p>
  <p>Nam quid merear vt vulgare dem tibi toxicum?</p>
  <p>Tox. Beas me. age farc. Lyd. Here. Phil. Reconde, late. Quid
  est:</p>
  <p><pb n="363"/> Lyd. Puer is cui operam crastinam promiseras,</p>
  <p>Rediit celeriùs quàm figuli rota vortitur.</p>
  <p>Metu madet, &amp; sudore, properes supplicat.</p>
  <p>Periisse patrem ni subuenis. Phil. Abi. Sequor.</p>
  <p>Vides properandum, trade marsupium in manus,</p>
  <p>Crede mi, cui multò maius aliquid credidi,</p>
  <p>Ne quid fraudis sit, obsigna tuo annulo.</p>
  <p>Tox. Dicis sapienter. Habet-ne rectè? Phil. Doctus es.</p>
  <p>Cras huc redi, hac horâ, nam quamuis non amem</p>
  <p>Meridiari, quia is somnus non est bonus,</p>
  <p>Tamem domi habito, peragemus quod est super.</p>
  <p>Tox. Narrabo fors &amp; pharmaci euentu tui.</p>
  <p>Phil. Commodè herclè. Vale ergo. Tox. Tu mihi multùm vale.</p>
</div>
<div type="level1" xml:id="scena-decimaqvinta.">
  <head><ptr target="#tn24" n="24"/>SCENA DECIMAQVINTA.</head>
  <p>TOXILVS.</p>
  <p>NVNQVAM hominem quenquam conueni vndè abierim libentiùs.</p>
  <p>Quis me centum conducat hodiè libertatibus</p>
  <p>Quin ego cyathissem poculum Eumeni insanùm bonum?</p>
  <p>Iam me orichalco contrà dominae charum esse condecet,</p>
  <p>Ex auro statui statuam, qui meae Cleostratae</p>
  <p>Opulentitates, lubentias gaudio effertissumas</p>
  <p>Conduco, acquiro, porto, comporto, in sinum infero.</p>
  <p>Non placent isti mihi Parmenones, Syri, qui duas aut tres minas</p>
  <p><pb n="364"/> Auferunt heris: turpe est esse tàm parùm vtiliter
  malum.</p>
  <p>Pectus esse oportet boni, mali, iusti, iniusti capax.</p>
  <p><ptr target="#tn25" n="25"/>Age, misceamus. Phuy. quàm pinguis est, atque ater liquor!</p>
  <p>Phuymephitim: tamne est acheruns turpis? ô coenum! ô lutum!</p>
  <p>Cumene quàm sapit hoc Nectar? manes teexpectant Eumene.</p>
  <p>O poculum! ô ambrosia! ô vita Cleostratae! ô Toxili labor!</p>
  <p>Benè est in abaco: abeo. Di facito redeat breui Eumenes.</p>
</div>
<div type="level1" xml:id="actvs-tertivs.">
  <head>ACTVS TERTIVS.</head>
  <p></p>
</div>
<div type="level1" xml:id="scena-prima.-2">
  <head><ptr target="#tn26" n="26"/>SCENA PRIMA.</head>
  <p>EVMENES. CHARILAVS.</p>
  <p>QVI temperatas colere nos aiunt plagas</p>
  <p>Nugantur herclè, sole sub iniquo canis</p>
  <p>Latratum patimur. Char. Frater, exuror siti</p>
  <p>Fatisco totus. Eum. Hoc aestu potes caue.</p>
  <p>Pleuresis instat. Char. Men’ enecari vis siti?</p>
  <p>Eum. Sudoris paulum remitte. Char. Lapides sunt mihi</p>
  <p>Tua dicta. Eum. Moneo, consilio vtere vt lubet.</p>
  <p><pb n="365"/> Char. Facilè cùm valemus vtima aegrotis damus</p>
  <p>Consilia, meo si lo sis aliter sentias.</p>
  <p>Eum. Certè impetrem ex te ne frigidam nunc Laurias,</p>
  <p>Plùs noceret quàm vinum. Char. Vel venenum me autumo</p>
  <p>Sumpturum, si quis propinet, dum sitim leuet.</p>
  <p>Eum. Curtum hercle compendium faxis &amp; vitae, &amp; sitis.</p>
  <p>Tibi promus condus praestò est, quod bibas dabit.</p>
  <p>Ego in conclaue recedo, positurus sedens</p>
  <p>Sudorem, &amp; aestum, mox vt sedaris sitim</p>
  <p>Aduocabis, quò matrem salutemus insimul.</p>
</div>
<div type="level1" xml:id="scena-secvnda.-1">
  <head><ptr target="#tn27" n="27"/>SCENA SECVNDA.</head>
  <p>CHARILAVS.</p>
  <p>PERGE quo lubet: illam curabo vt vbi sit, sciam.</p>
  <p>Proh quantum tormentum faucibus adfert sitis!</p>
  <p>Tui misereor, Tantale. quantò minùs fames</p>
  <p>Vexat, pungítque stomachum? cyathum frigidae</p>
  <p>Nunc auro contrà redemerim. Video abacum,</p>
  <p>O si quid inibi lateat! ô faustum diem!</p>
  <p><ptr target="#tn28" n="28"/>Εὕρηκα, εὕρηκα: mea vita, animo mi, mea rosa,</p>
  <p>Siticulosum prolue ductim gutturem.</p>
  <p>Ah, respiro tandem. Quàm gratum internos meat</p>
  <p>Frigus per artus: iam penitùs nihil aestuo.</p>
  <p>Meritò Deus Bacchus est, multa bona homini duit.</p>
  <p><pb n="366"/> Quid istuc monstri est: sudo &amp; tremo. Cor
  stringitur,</p>
  <p>Genua laborant. heu caput. morior. heu cor. occidi.</p>
</div>
<div type="level1" xml:id="scena-tertia.">
  <head><ptr target="#tn29" n="29"/>SCENA TERTIA.</head>
  <p>CRITIAS.</p>
  <p>NESCIO quid hodie venerit in mentem Eumeni,</p>
  <p>Vt venatum tam breuem vellet esse: vt se dabant</p>
  <p>Initia, haud aliàs facilè futuru’ st ditior.</p>
  <p>Aestus, &amp; diuidiae reduxêre, nil laetum sapit.</p>
  <p>Pegaso volante vectus reuenisset domum,</p>
  <p>Si Bellerophon alipedis fecisses copiam.</p>
  <p>Sed quis ille? Here surge, non decet iacere te,</p>
  <p>Alius quietem torus dabit. Eia surge sis.</p>
  <p>Quàm profundè dormit! vellam genas. Friget heu! riget.</p>
  <p>Charilae surge. mortuo est similis quidem.</p>
  <p>Charilae. non respondet. Charilae. Dii boni!</p>
  <p>Occiditne? adeste, adeste, ferte opem. Eumenes,</p>
  <p>Cleostrata, Toxile, properate, accurrite,</p>
  <p>Cleostrata, Eumenes.---</p>
</div>
<div type="level1" xml:id="scena-qvarta.-1">
  <head><ptr target="#tn30" n="30"/>SCENA QVARTA.</head>
  <p>TOXILVS. CRITIAS.</p>
  <p>QVID tibi hic clamatio est?</p>
  <p>Crit. Quandiu est cum vos quirito, iubilo? Tox. Quid est?</p>
  <p><pb n="367"/> Crit. Charilaus. Tox. Quid Charilaus? Crit. Vide. Tox.
  Proh Juppiter!</p>
  <p>Heram Critia, heram properè. Crit. Nunquid &amp; Eumenem?</p>
  <p>Tox. Nil opus. in abditum secessit. Ah miser</p>
  <p>Toxile, actum est, peristi. Vbi gladium inueniam, mihi</p>
  <p>Quo pectus transuerberem? Charilae mi puer</p>
  <p>Charilae tu me perdis, ego te perdidi.</p>
  <p>Quid dicam? quid agam domina mox vbi venerit?</p>
  <p>Eumene peccaui, culpa in auctorem redit,</p>
  <p>Eumene poenas repetere à Toxilo incipis:</p>
  <p>In rem malam abaci, canthari, vinum, scyphi.</p>
  <p>O barathrum vbi tues? vt ego te vsurpem libens!</p>
  <p>Charilae mi audin’? quid si de medico petam</p>
  <p>Antidotum? nempe post mortem medicum aduocem.</p>
  <p>Fors &amp; vitae aliquid haeret in praecordiis.</p>
  <p>Vt fraudes pateant tuae? Deliras Toxile,</p>
  <p>Abi suspende te: non est alibi salus.</p>
  <p>Quid si hâc domu profugio? Sed quo drapeta</p>
  <p>Post idhac me vortam? fugâ fatebor me reum,</p>
  <p>Et assequentur. Si facinus prior occupo,</p>
  <p>Inclamo, accuso, obtrudo sycophantiam?</p>
  <p>Scelere nemo se expedit nisi per maius scelus.</p>
  <p>Claues sonant, domina adest, recedam ad parietem,</p>
  <p>Speculabor extra teli iactum quid gerat?</p>
  <p>Fors aliquâ parte Di facient placabilem.</p>
</div>
<div type="level1" xml:id="page368-31scena-qvinta.">
  <head><pb n="368"/> <ptr target="#tn31" n="31"/>SCENA QVINTA.</head>
  <p>LEOSTRATA. CRITIAS. TOXILVS.</p>
  <p>VBI est? Crit. Incet, in sponda, ibi locauimus.</p>
  <p>Cleo. Ah fili mi Charilae! Crit. Domina sustine.</p>
  <p>Mi domina. adeste, ferte opem. Tox. Cleostrata.</p>
  <p>Crit. Quàm vereor ne sequatur filium parens.</p>
  <p>Tox. Nil metue, breue deliquium est, resurget integra.</p>
  <p>Crit. Quid si familiam huc aduocem? Tox. Operam luseris,</p>
  <p>Da spatium quò reueniat resumptis viribus.</p>
  <p>Crit. At ego illud spatium vereor vt longum siet.</p>
  <p>At at moueri incipit. Cleo. Charilae corculum.</p>
  <p>Crit. Cordolium iure passa est quae cor perdidit.</p>
  <p>Cleo. Ocelle mi. Crit. Nam extinctus parentem filius</p>
  <p>Exhaeredem fecit luminis. Cleo. Animula mi.</p>
  <p>Cric. Nempe animam nato infuderat mater suam.</p>
  <p>Cleo. Ten’ perdidi Charilae. Crit. Non equidem: ille se.</p>
  <p>Cleo. Fili mi. Crit. Quantu’ st tam citò orbari dolor?</p>
  <p>Cleo. Vel redi Charilae, vel matrem tecum abripe.</p>
  <p>Crit. Peccare poterit foeminae vecors furor.</p>
  <p><pb n="369"/> Cleo. Tu mea spes, mea voluptus, meum suauium.</p>
  <p>Cric. Non sola amasti mater, deliciae omnium</p>
  <p>Guttas amoris expressisset ipso ab pumice.</p>
  <p>Cleo. Quò me vertam orba, quid agam vidua luminis?</p>
  <p>Quis te Deorum, mea vita, inuidit mihi?</p>
  <p>Charilae digne matre meliori puer,</p>
  <p>Vel nunquam datus, nunquam vel ereptus fores!</p>
  <p>Crudele coelum, vota quid vertis mea?</p>
  <p>En illud clarae columen speratum domus,</p>
  <p>Hic ille auis facturus inuidiam nepos?</p>
  <p>O Spes inanes! Lubrica ô vitae fides!</p>
  <p>Et viuo superstes Charilao Cleostrata?</p>
  <p>Crit. Meliora loquere, fac modum accipiat dolor.</p>
  <p>Cleo. Critia, dolere &amp; sapere non habitant simul.</p>
  <p>Crit. Dolere, &amp; poenitere saepe habitant simul.</p>
  <p>Cleo. Quid matri poenitendum est rapto filio?</p>
  <p>Crit. Quin potiùs, quod superest, quando nil superis puer</p>
  <p>Infelix debet, ritè sepeliri iube.</p>
  <p>Caeterùm sinistram disces fortunam pati.</p>
  <p>Cleo. Egone te perdam? te mihi vllus auferat</p>
  <p>Vespillo nate? quando frui superstite</p>
  <p>Crudeles negarunt superi, ne mortuum inuide:</p>
  <p>Sepeliet matrem, quisquis natum sepeliet.</p>
  <p>Tox. Quem tu hîc tumulum: matrem lamentari sine,</p>
  <p>Magnum est leuamen dolori in oculis lacrymae.</p>
  <p>Cleo. Tune es hîc Toxile? Tox. Qui tuâ maceror moestitudine.</p>
  <p><pb n="370"/> Cleo. Ah contrariam fortunam! Tox. Ferenda est
  gnauiter,</p>
  <p>Et prouidendum quid rebus afflictis agas?</p>
  <p>Cleo. Consilium exprome. Tox. Nil potes sola exequi,</p>
  <p>Herus est de viam reuocandus si salua esse vis.</p>
  <p>Cleo. Dictum sapienter. Critia, si me amas, abi,</p>
  <p>Scis vbi moretur. Crit. In diatâ Phidippidis</p>
  <p>Ni consilium mutauit. Cleo. Mone quantocyùs</p>
  <p>Redeat: accidisse aliquòd quod eius praesentiam</p>
  <p>Omnimodis requirat. Tox. Bene, aliquid, certum, caue</p>
  <p>Dixeris, parentem miserum cruciares malè.</p>
  <p>Crit. Operam fidelem spera. Cleo. Fraenetur recens</p>
  <p>A stabulo quadrupes. Crit. Calcar faciet Pegasum</p>
  <p>Quemcunque in sistam, nil moror, reducem puta.</p>
</div>
<div type="level1" xml:id="scena-sexta.-2">
  <head><ptr target="#tn32" n="32"/>SCENA SEXTA.</head>
  <p>CLEOSTRATA. TOXILVS.</p>
  <p>TVA illa sunt promissa, tuae artes Toxile,</p>
  <p>Qui me perdidisti, spesque euertisti meas.</p>
  <p>Tox. Quis ita ratione subductâ ad negotia</p>
  <p>Fuit vnquam, quin casus aliquid apportet rei?</p>
  <p>Cleo. Prouidendum fuerat. Tox. Sapiens consilium struit,</p>
  <p>Vt sperat animus; quò eueniat diis in manu est.</p>
  <p><pb n="371"/> Cleo. Rem benè gessisti. Tox. Sanè nollem hunc
  exitum,</p>
  <p>Sed neque vllus facti praestare euentum potest.</p>
  <p>Nec si malè cecidit, malum idcirco fuit.</p>
  <p>Cleo. Philosophare occisâ re. Tox. Non faxo si queas</p>
  <p>Mederi, nunc cùm non potes aequo animo feras.</p>
  <p>Cleo. Dùm perit Charilaus, dùm triumphat Eumenes.</p>
  <p>Tox. Et triumphat, qui inscio hanc propinanit necem.</p>
  <p>Cleo. Eumenas? Tox. Jpsus ipsus Eumenes, qui te probâ</p>
  <p>Specie infelicem lactat. Cleo. quid faris noui?</p>
  <p>Tox. Quod vidi his oculis, poculum ipse sustulit,</p>
  <p>In cyathum infudit. Cle. Istuc asserere audeas?</p>
  <p>Tox. Etiam in tormentis. vidi, quid quaeris ampliùs?</p>
  <p>Cleo. Parricida, soboles laestrygonum, stygia Eumenis.</p>
  <p>Tox. Non est querelis tempus hoc natum tuis.</p>
  <p>Cleo. Sed audi, culpâ semper peccatum hic tuâ est.</p>
  <p>Nolui mortiferum venenum. Tox. Num tale attuli?</p>
  <p>Monuerat ante medicus mortiferum fore</p>
  <p>Ni pugilicè valeret, atque athleticè.</p>
  <p>Annos praetergressus sexdecim. at fingas licet,</p>
  <p>Filium non amasti Domina. Cleo. Quid ais furcifer?</p>
  <p>Tox. Causam orbitatis esse quem cernis tuae</p>
  <p>Fouere pergis, &amp; culpae exoneras scelus:</p>
  <p>Seruum in fidelem; vindica nati necem,</p>
  <p>Eumenes Charilai manibus inferia cadat,</p>
  <p><pb n="372"/> Hoc hoc parenta sanguine. Cleo. Perdam funditus</p>
  <p>Patricidam tyrannum, semen vipereum occidat.</p>
  <p>Tox. Si reddis quod meret, peribit per Iouem</p>
  <p>Turpiùs, quàm si exhausisset Megarenses agros</p>
  <p>Sorbendâ cicutâ. Ceo- Vitam restituis mihi,</p>
  <p>Iam minùs est natum perdidisse, dum insimul</p>
  <p>Alter ille pereat. Huc sis sacrilegum aduoca.</p>
  <p>Tox. Sed hîc te domina, decet irae admoderarier:</p>
  <p>Plùs nocet diu libratus ictus, quàm repens.</p>
  <p>Caue illum subitâ opprimas excandescentiâ.</p>
  <p>Cleo. Quidni? Tox. Quia furialis animus primulùm</p>
  <p>Scelere calente cuncta dum vecors tremit,</p>
  <p>Desperat, sicubi est suspicio periculi</p>
  <p>Fuga vel gladio se se proripiet tibi.</p>
  <p>Cleo. Quid opus est facto? Tox. Finge te facti insciam,</p>
  <p>Placata, bona verba fare, &amp; homini subline,</p>
  <p>Vt dùm securum putat se, miserum nesciat,</p>
  <p>Mox vbi herus redierit, prior aures occupa,</p>
  <p>Et validè accusa, nati cadauer ingere:</p>
  <p>Optio tibi ero, commodabo linguam, operam, manum.</p>
  <p>Incipe, tuum hostem parricidii peragam reum.</p>
  <p>Cleo. Commodè mones. i modo, patricidam aduoca. Tox. Tuum</p>
  <p>Igitur curato officium, ego efficiam meum.</p>
</div>
<div type="level1" xml:id="page373-33scena-septima.">
  <head><pb n="373"/> <ptr target="#tn33" n="33"/>SCENA SEPTIMA.</head>
  <p>CLEOSTRATA.</p>
  <p>BONO animo es Cleostrata, nescis quid vesper vehat.</p>
  <p>Multis ruina beatitatis initium est.</p>
  <p>Ita vita est hominum quasi cùm ludas tesseris,</p>
  <p>Si illud quod maxime opus est iactu, non cadit,</p>
  <p>Illud quod cecidit fortè, id arte vt corrigas.</p>
  <p>Alicundè saltem reuixi, nam inimicum suis</p>
  <p>Miseriis inuoluere, aliqua pars solatii est.</p>
  <p>Vt excluso filio tam locupletem domum</p>
  <p>Eumenes gubernet felix parricidio?</p>
  <p>Quis credidisset tam dirum ausurum nefas?</p>
  <p>Hoc morum grauitas: vitae hoc spondebat rigor?</p>
  <p>Et iam post scelus Charilao infultet mortuo?</p>
  <p>Vidente me? me viuâ ac superstite? ô probrum!</p>
  <p>Non amas Charilaum, Cleostrata, si hoc pateris scolus.</p>
  <p>Neuter haeres esto, quando esse Charilaus nequit.</p>
  <p>Sed ellum, expecto quid animi hoc casu gerat.</p>
</div>
<div type="level1" xml:id="scena-octava.-1">
  <head><ptr target="#tn34" n="34"/>SCENA OCTAVA.</head>
  <p>EVMENES. CLEOSTRATA.</p>
  <p>SIS salua mater. Cleo. Si mihi in mundo est salus.</p>
  <p>Eum. Verus-ne ergà rumor fratris euulgat necem?</p>
  <p><pb n="374"/> Cleo. Solus ignoras videlicet. Eum. Nam quid merear,
  vt</p>
  <p>Fingam scire me quae velim non esse? Cleo. Falsa sum</p>
  <p>Eumene. Eum. Quis te, mater, elusit? Cleo. Non debui</p>
  <p>Tibi charum pignus credere. Eum. Hoc culpâ meâ,</p>
  <p>Mater, euenisse ne autuma, ne per Iouem.</p>
  <p>Cleo. Cuius ergò? Critiae? cui cùm loquitabar malè,</p>
  <p>Ait periisse priusquàm limen tangeret</p>
  <p>Charilaum, tecum rediisse venatu. Eum. Scio:</p>
  <p>Sed domum reuersus sitibundum misi illicò</p>
  <p>Qui peteret à promo siti aliquod remedium.</p>
  <p>Ego me in conclaue abstrusi, vnde iam primùm exeo.</p>
  <p>Cleo. Heu me, Charilaus poriit, &amp; nullus auctor est.</p>
  <p>Quin ipsum puerum dicitis hoc etiam mali</p>
  <p>Fecisse: Iniquè comparatum semper est</p>
  <p>Vt miseris addatur miseria. Eum. Non benè</p>
  <p>Additur insonti, mater. Haud equidem sibi</p>
  <p>Fuisse cladis causam contendo suae:</p>
  <p>Esto quisquis fuit, hoc ago vt non esse me scias.</p>
  <p>Cleo. Si fratrem, si me amabas, fili, ageres, nihil</p>
  <p>Tuo vt comitatu peccaret incautus puer</p>
  <p>Nunc autem hoc aestu, solum loquisse, hâc siti,</p>
  <p>Nimis est incurium: liberè dico, Eumene</p>
  <p>Peccasti. Eum. Ignosce mater, non animo malo,</p>
  <p><pb n="395"/> Aut despiciente factum est securum dabas</p>
  <p>Secessum hunc quod saepè tutus istuc feceram.</p>
  <p>Cleo. Tea lauas atramento: cauendum est quotidie</p>
  <p>Quod semel potest euenire. Eum. Mater, obsecro</p>
  <p>Noxiam hanc remitte. Cleo. Facile me exoraueris,</p>
  <p>Jnfectum esse quod factum est nequit, vt irata sim.</p>
  <p>Tu mihi Charilaum, fili, repraesentes face</p>
  <p>Ne tota peream. Eum. Faciam quod matri optimae</p>
  <p>Morigerus debet filius, allaudabilem</p>
  <p>In cunctis operam spondeo. Cleo. Abeamus Eumene,</p>
  <p>Dominum manere reducem nos domi addecet.</p>
  <p>Eum. Sequi me putato, mater, at fratri sine</p>
  <p>Osculum dare raptim. Cleo. Dum mox adbites. Eum. Meam</p>
  <p>Faxo ne culparis, mater, indiligentiam.</p>
</div>
<div type="level1" xml:id="scena-nona.-1">
  <head><ptr target="#tn35" n="35"/>SCENA NONA.</head>
  <p>EVMENIS.</p>
  <p>MI frater, animae frater dimidium meae,</p>
  <p>Jta me relinquis: Charilae frater, mel meum,</p>
  <p>Audin’? responde fratri; te vocat Eumenes</p>
  <p>Charilae: tu ille es quicum seria &amp; ioca</p>
  <p>Communicabam: mei amores, mea volup,</p>
  <p>Quem participaui semper meis de gaudiis:</p>
  <p><pb n="376"/> Quò recedis sine me frater? quid merui improbè</p>
  <p>Vt comitem dedigneris? ô atrum diem!</p>
  <p>O tristem venatum! mors te incautum excipit</p>
  <p>Pauidos sectantem lepusculos. Haec est fides</p>
  <p>Somniorum, Morpheus haec mihi praedixerat.</p>
  <p>Hâc noctu in somnis visus sum tuerier</p>
  <p>Serpentem linguâ exertâ, squamis horridis,</p>
  <p>Multo implicaret qui Charilaum volumine.</p>
  <p>Lugebam: at alter in me ex aduerso irruit,</p>
  <p>Saeuior fraterno: timidus exclamo; fugit</p>
  <p>Desubitò somnus, liber euasi necem;</p>
  <p>Sed praefocari te frater siui impiè,</p>
  <p>Quem ferre decuit veneno pectus obuium.</p>
  <p>Haec tu ridebas quae mihi flenda perpetim.</p>
  <p>Et nunc desertus viuam, languebit Eumenes</p>
  <p>Vnâ tumulatus parte, superstes alterâ.</p>
  <p>Vale anime, in quaestione ne Matri siem</p>
  <p>Abire cogor. Valete ocelli, genae, manus.</p>
  <p>Charilae nondum dico supremum vale,</p>
  <p>Eluam te lacrymis vbi reuenerit pater.</p>
</div>
<div type="level1" xml:id="page377-actvs-qvartvs.">
  <head><pb n="377"/> ACTVS QVARTVS.</head>
  <p></p>
</div>
<div type="level1" xml:id="scena-prima.-3">
  <head><ptr target="#tn36" n="36"/>SCENA PRIMA.</head>
  <p>SOSIPATER. CLEOSTRATA. CALLICLES. CRITIAS. HIPPIAS.</p>
  <p>STITI me ruducem, mox vt reuocasti, mea,</p>
  <p>Quid est cur me praesentem velis? Cleo. Quod non velis.</p>
  <p>Sol. Eloquere, quanquam inuitus fratrem distuli,</p>
  <p>Calliclem reuexi: tamen operae pretium est tibi</p>
  <p>Obsequentem fuisse. Cleo. Si tua te potiùs mouent,</p>
  <p>Quàm damna aliena. Sos. Loquere sodes, enicas.</p>
  <p>Cleo. Torus ille loquitur, vise, dispesce plagulas.</p>
  <p>Sos. Puerum excitate, somnus istic non placet,</p>
  <p>Nocturnam quietem intercipit, caput grauat:</p>
  <p>Hoc fuit cur abeuntem reuocares? Cleo. Heu miser,</p>
  <p>Nescis vaenire te: somnum istunc quem vides</p>
  <p>Ferreus est. Sol. Melius ominare Cleostrata.</p>
  <p>Cleo. Ah fili, mors mihi aeternum ted eripit!</p>
  <p>Sos. Quid agis? quo ruis? quid te istoc excrucias modo?</p>
  <p><pb n="378"/> Crit. Aequum est sic facere vitâ Charilaus vacat.</p>
  <p>Sos. Vacat? somniatis. Cric. Reuersus venatu domum</p>
  <p>Incidi in iacentem; exsilierat dextrà scyphus,</p>
  <p>Pauimentum vdis nigricabat guttulis.</p>
  <p>Sos. Dormióne, an vigilans somnio? Charilae mi</p>
  <p>Potin’ vt occideris? fili, patrem liqueris?</p>
  <p>Call. Verúm-ne loqueris Critia: Crit. Sic me dii iuuent;</p>
  <p>Hoc solo iacebat, cerne vitri fragmina,</p>
  <p>Humentia etiam strata, tellure extuli,</p>
  <p>Et succollante Toxilo in thalamum dedi.</p>
  <p>Sos. Breuis voluptas nate, praecox gaudium,</p>
  <p>Quas mihi tecum spes eripis? quantum decus?</p>
  <p>Men’ genuisse vt esset quem tam miserè perderem?</p>
  <p>Call. Quin priùs monebas, leuior vt dolor foret?</p>
  <p>Crit, Fuit hoc herile imperium, ne luctus rapens</p>
  <p>Inopinò amantis pectus obrueret patris.</p>
  <p>Sos. Crudele coelum; quid istic meruit innocens?</p>
  <p>Deliciae amicorum, amor parentum, spes domus?</p>
  <p>Charilae tibi-ne parca, an inuidit mihi?</p>
  <p>Cruenta Lachesis cum parcis, saeuis magis:</p>
  <p>Quàm multos vno dira perimis vulnere!</p>
  <p>Quin totam eâdem ruinâ pessundas domum?</p>
  <p>Quid patrem linquis filio superstitem?</p>
  <p>Cleo. Charilae flauum quae tibi crinem manus</p>
  <p><pb n="379"/> Secuit ab orco? Sos. Nam quis hoc ausus nefas?</p>
  <p>Cleo. Satis est misorum esse, ne quaere vnde sis miser.</p>
  <p>Sos. Qui periit Critia? Crit. Arbitror veneno. Cleo. Toxico.</p>
  <p>Sos. Quis dedit? Crit. Quaesieris ex domina; ex me nescies.</p>
  <p>Cleo. Quem minimè reris, quique minimè debuit.</p>
  <p>Sos. Medicùs-ne domni nuper adiunctus mea?</p>
  <p>Cleo. Familiare malum est. Sos. Egon’ pestem vt foueam sinu?</p>
  <p>Vos famuli viperea capita excipiam domo</p>
  <p>Meos parricidae vt natos eatis perditum?</p>
  <p>Hipp. Spectamen mihi id est qui tuo lateri comes</p>
  <p>Semper haesi quasi pellionis supellex proximus,</p>
  <p>Sic tua iussa exequor, &amp; sedatè seruio.</p>
  <p>Crit. Priùs lethali poculo eluerat sitim</p>
  <p>Quam lacaenas stabulo reddidi ex agris canes.</p>
  <p>Sos. Ecquid Charilaum curae credideram tua</p>
  <p>Labes herilis: CIeo. Absiste, seruorum fidem</p>
  <p>Habeo exploratam, nam quid hâc sperent nece?</p>
  <p>Nemo frustrà peccat, quid non audet cupiditas?</p>
  <p>Sos. O coelum! ô terra! ô maria Neptuni! Eumene</p>
  <p>Dierectum caput, has mihi turbellas excites?</p>
  <p>Call. Meliora patrue, dolori opus admoderarier:</p>
  <p>Si quid cognatum noui, non est conscius</p>
  <p><pb n="380"/> Tam infandi sceleris, alium indicat Cleostrata.</p>
  <p>Sos. Euge vxor, hominem nuncupa, cui mox suum</p>
  <p>Mutasso nomen: ni si me meamque iniuriam</p>
  <p>Pulcrè vltus fuero, non is sum qui sum herculè.</p>
  <p>Cleo. Amas perire, quae facta nolis, scire vis.</p>
  <p>Tu calamitatis causa es, Charilaum tuae</p>
  <p>Opes perdiderunt: quanquam duobus sat fuit,</p>
  <p>Tamen cohaeredem vel ex libellâ non sinit</p>
  <p>Auarities nefanda. Sosl. Sic est, Eumenes</p>
  <p>Domum interfecit omnem vitâ &amp; lumine.</p>
  <p>Call. Eloquere amabo clariùs Cleostrata.</p>
  <p>Cleo. Nihil addo, plus scire oportet matrem, quàm loqui.</p>
  <p>Rem gestam, vt vngues, Toxilus tenet, hunc roga.</p>
  <p>Sos. Accite properè Toxilum. Cleo. Js erat hero suo</p>
  <p>Seruus multùm fidelis, agebat strenuè</p>
  <p>Ne quid detrimenti caperet: at mors cautior</p>
  <p>Centum hominum vigilantum oculos facile eluserit.</p>
  <p>Sos. Ab vnguiculis expertus sum hominem prouidum,</p>
  <p>Si minùs rixarum moueret. Call. Eccum quem petis.</p>
</div>
<div type="level1" xml:id="page381-37scena-secvnda.">
  <head><pb n="381"/> <ptr target="#tn37" n="37"/>SCENA SECVNDA.</head>
  <p>SOSIPATER. TOXILVS. CLEOSTRATA.</p>
  <p>TOXILE si quâ re vnquàm probasti seruientiam</p>
  <p>Faciet hodiernus istic animi tui exemplum dies.</p>
  <p>Tox. Di faxint ne me modò minùs vtibilem putes, here,</p>
  <p>Quàm consueui ex quo tibi seruitutem seruio.</p>
  <p>Nisi exprobrarem facta quae feci fideliter,</p>
  <p>Eatibi in mentem reducerem. Sos. Parce, commemini satis:</p>
  <p>Haec ad libertatem via est, non illae artes malae.</p>
  <p>Gnarum ex ignaro si facies, te hodie mittam manu.</p>
  <p>Scis mihi filium periisse Charilaum. Tox. Heu herum meum!</p>
  <p>Sol. Ne fleueris, acerbiùs mihi dolet, quàm tibi. Tox. Qui
  tuum,</p>
  <p>Qui dominae, meum, &amp; Charilai doleo, dolores quattuor.</p>
  <p>Sos. Audio uenenum bibisse. Tox. Sic est. Sos. Quis dedit?
  indica.</p>
  <p>Tox. Non est boni serui aliquid ad miserias addere</p>
  <p>Heriles; quod fors tulit suadeo hoc patienter feras.</p>
  <p>Vltra nil quaesieris. Sos. Certum est scire auctorem mali.</p>
  <p>Tox. Here, scis in malis, caeterâque vitâ vtile esse, ne quid
  nimis.</p>
  <p><pb n="382"/> Sos. Non loqueris quod iubeo. Tox. Nescio. Sos. Quis
  Charilao necem</p>
  <p>Pararit: Tox. Nascio. Sos. Quis Toxicum propinarit? Tox.
  Nescio.</p>
  <p>Sos. At te mox scio vinciendum, vlmeisque scribendum stilis</p>
  <p>Donec foratus vndique inscendas crucem, scio.</p>
  <p>Tox. Tuus sum. Sos. Longam ex te faciundam litteram scio.</p>
  <p>Tox. Tuus sum. Cleo. Quid morare? nuper scisse te scio.</p>
  <p>Tox. At inde domina bibi lethen, ita quod vidi nescio.</p>
  <p>Sos. Vidisti, &amp; nescis periure: Tox. Si scirem periurus
  forem.</p>
  <p>Sos. Face quod iuberis, nisi emis maximam messem mali.</p>
  <p>Tox. Egon’ vt te prodam sancta fides, iusiurandum Iouis?</p>
  <p>Sos. Fidem obligasti primulùm mihi, hanc reddi volo.</p>
  <p>Tox. Aequum postulares bonúmque si non iurassem Deos.</p>
  <p>Sos. Seruos heris esse obsequentes di semper iubent.</p>
  <p>Tox. Este testes superi, coactus loquor. Tamen here, per Jouem,</p>
  <p>Permitte silere, nulla est seruo libertas minor.</p>
  <p>So. Meo arbitratu loqui te iubeo, qui meus sies</p>
  <p>Tox. Nunc enim scio me seruum esse, cui lingua etiam seruiat.</p>
  <p>Sos. Age cuncta paucis expedi. Quis natum perdidit?</p>
  <p><pb n="383"/> Tox. Qui tuus est natus. Sos. Dic fuisse, nam si viuo
  vel</p>
  <p>Hâc manu hodiè animam exuet. Quomodo egit? Tox. Puero poculum</p>
  <p>Incauto sitienti obtulit: is nil veritus, ebibit.</p>
  <p>Sos. Non adegit? Tox. Quem feruidâ sciebat enectum siti.</p>
  <p>Sos. Quid tùm autem? Tox. Subitò recessit, quasi iam certus
  funeris</p>
  <p>Ferrum in vulnere liquisset. Sos. Vidisti? Tox. Ambobus meis</p>
  <p>His oculis vidi. Sos. Tene suspicatur conscium?</p>
  <p>Tox. Hoc est quo miser discrucior. Cleo. Es bono animo Toxile.</p>
  <p>Tos. Nam vbi se deprensum sensit, me aliorsùm auexit, &amp;
  Deos</p>
  <p>Adiurare omnes coegit ne indicarem, plurimam</p>
  <p>Pollicitus silentio mercedem. Verùm par fuit</p>
  <p>Jre obed potiori, linguâ iuraui, mentem gero</p>
  <p>Iniuratam. Nunc per caput ted obtestor tuum.</p>
  <p>Indicem me fuisse nesciat. Sos. Quidni igitur si neget?</p>
  <p>Tox. Et negabit: enim quem solum vidisse autumat, dolos,</p>
  <p>Vinculis iurisiurandi sanctis adstrictum tenet.</p>
  <p>CIeo. Audendum est si verum narrasti, pone sis metum:</p>
  <p>Confidas oportet praesenti obiicere, vel falsus es.</p>
  <p>Tox. Neque diuini, neque humani mihi quicquam accreduas.</p>
  <p>Si sum elocutus perperam. Iuppiter, Iuno, Ceres,</p>
  <p>Mars, Sol, Saturnus, Minerua, Castores, Venus, Hercules,</p>
  <p><pb n="384"/> Si mentior sacrum faxint, &amp; intestabilem.</p>
  <p>Iube torqueri, in equuleo, in morte istuc occinam,</p>
  <p>Qui homo pro veritate, &amp; fide perbitat, non interit.</p>
  <p>Cleo. Securitatem demus censeo. Sos. Quis noceat tibi</p>
  <p>Me inuito? Tox. Patroni saluete. Cleo. Nil moramur istiusmodi</p>
  <p>Clientes. Sos. Abi, si sapis mussitabis Tox. Quid prosit loqui?</p>
  <p>Sos. Tu verò vxor Eumenem face ad me veniat Cleo. Vt iubes.</p>
  <p>Sol. Ab eo factum extorquebo. Tox. Potiùs rupem moueris. [&lt;
  extroquebo]</p>
  <p>Sos. Simplex adolescentia est. Tox. Si est innocens. Sos. Ite, hoc
  agam.</p>
</div>
<div type="level1" xml:id="scena-tertia.-1">
  <head><ptr target="#tn38" n="38"/>SCENA TERTIA.</head>
  <p>CALLICLES. SOSIPATER.</p>
  <p>NIMIA mira mihi videntur haec cùm cogito,</p>
  <p>Vix à me impetro vt credam esse flagitium Eumenis.</p>
  <p>Sol. Erat hoc senectae debitum meae, vt viperam</p>
  <p>Sinu alerem quae viscera mihi corroderet?</p>
  <p>Quis putasset haec mala me impendere à filio?</p>
  <p>Call. Fortunatum omnes Eumeno te vno praedicant,</p>
  <p>Filios inspicere tanquam in speculum in vitam ipsius</p>
  <p><pb n="383"/> Iubent, atque ex eo sumere exemplum sibi.</p>
  <p>Sos. Crudele est aurum, multa consuadet mala</p>
  <p>Callicle, frater omnis hostis est, quiqui volet</p>
  <p>Herciscundae haereditatis fieri particeps.</p>
  <p>Call. Nunc quò me vertam? Doleo Charilai necem:</p>
  <p>Eumenis periclum: Patris, heu morte opprimor.</p>
  <p>Nunquam veniet incomitatum infortunium,</p>
  <p>Longa est malorum catena quam miseri trahunt.</p>
  <p>Sol. Ast ego qui meorum posthâc solus sum meus,</p>
  <p>Fratre &amp; liberis orbatus, heu frustrà pater,</p>
  <p>Quis me hodiè viuit hominum infortunatior?</p>
  <p>Call. Per Deos ted oro, si affinis est culpa Eumenes,</p>
  <p>Ignosce patrue; priùs omnia experirier</p>
  <p>Patrem decet, quàm perimere natum Supplicî</p>
  <p>Paulùm pro magno peccato satis est patri.</p>
  <p>Sos. Omitte rogare, si reùs est, leges feret.</p>
  <p>Nolo iniustus esse vt sim pater. Vulpes cicur</p>
  <p>Si mihi sit quae gallinas voret, quamuis amem,</p>
  <p>Et faciam delicias, tamen eiiciam domo.</p>
</div>
<div type="level1" xml:id="scena-qvarta.-2">
  <head><ptr target="#tn39" n="39"/>SCENA QVARTA.</head>
  <p>EVMENES. SOSIPATER. CALLICLES [&lt; SOSIPARER]</p>
  <p>SALVVS redieris genitor. Sos. Men’ rediisse gaudes?</p>
  <p>Eum. Siquidem te causa reuocasset alia. Sos. Tibi credo.</p>
  <p><pb n="386"/> Haec autem cùm me extremùm salutares iubebam?</p>
  <p>Eum. Fateor, mea aliquid incuria peccauit. Sos. Euge.</p>
  <p>Eum. Quandiù mecum fuit, incommodi nil apprehendit.</p>
  <p>Sol. Tuo suasu non potauit: Eum. Nam siti vri</p>
  <p>Affirmabat, hoc dedi animo non maleuolente</p>
  <p>Consilium. Sos. Nempe testes sunt animi tui Dî</p>
  <p>Hominésque. Eum. Parce quod praeter animum accidit. Sos. Ne</p>
  <p>Roga: non placent qui cùm malefecerint, precantur.</p>
  <p>Eum. Matrem exoraui, ne mihi te implacabilem fac:</p>
  <p>Sos. Scio, misericordia animus foemineus: remittat,</p>
  <p>De me videro. Nunc aliud quod requiro fare.</p>
  <p>Eum. Tuo arbitratu. Sos. Si quid mentibere. Eum. Non sueui,</p>
  <p>Scelus istud foret. Call. Ab, numerò pius es patruelis.</p>
  <p>Sos. Callicle secede. Fratrem amasti? Eum. Plùs meipso.</p>
  <p>Sos. Etiamne me? Eum. Superi, miserum me cùm parenti</p>
  <p>Optimo dubius adhuc amor est filii obsequentis.</p>
  <p>Sos. Quid autem meam vxorem tibi nouerca quae sit?</p>
  <p>Eum. A quâ me amari sentio plus quàm priuignum.</p>
  <p>Sos. Eius ille seruus quem querebaris molestum,</p>
  <p><pb n="387"/> Mutauit mores? Eum. Qui, pater mi? Toxilus-ne?</p>
  <p>Sos. Quem domo riectum cupiebas. Eum. Esse turbulento</p>
  <p>Non licuit ex quo discesseras. Sos. Illum es allocutus?</p>
  <p>Eum. Semel quod sciam. Sos. Morte fraternâ mearum</p>
  <p>Solus haeres opum mansisti. Eum. Haeredium minus sit,</p>
  <p>Quin totum valeat, dum redeat frater superstes.</p>
  <p>Sol. Optare facile est, quod scias nunquàm futurum.</p>
  <p>Ne spera, nil tibi sero, nil meto. Eum. Quid nefandè</p>
  <p>Feci vt me pater exhaeredem iubeas manere?</p>
  <p>Sos. Tactus est: vt ad istud verbum exhorruit! Penates</p>
  <p>Tuo impiatos scelere, poenâ idem expiabis</p>
  <p>Caput execrandum. Eum. Quid ais pater? Sos. Aio molestè</p>
  <p>Quod feras, sed illicita qui tentat haud meretur</p>
  <p>Gaudere licitis. Eum. Vnde suspicio tibi ista?</p>
  <p>Quis sycophantiis os tibi subleuit audax?</p>
  <p>Sos. Puerum innocentem! quàm blanditer palpatur. Eia</p>
  <p>Exue mihi hanc pietatis laruam parricida.</p>
  <p>Patuêre tandem fraudes, mens est aperiunda.</p>
  <p>Eum. Per tuum caput, genitor, nescio quae dicta dicis.</p>
  <p>Sos. Exue inquam fucum hunc, non mentibere mihi plura.</p>
  <p>Impero, qui patertibi sum, responde rogatus.</p>
  <p><pb n="388"/> Eum. Tuum est imperare, labor obsequii me penes sit,</p>
  <p>Vnum oro dum imperas, dum obsequor, animum remitte.</p>
  <p>Sos. Quis tibi meâ parricidium in domo suasit?</p>
  <p>Eum. Alieno suasu nihil egi. Sos. Quod sponte peccas</p>
  <p>Peior es. Eum. Nam quid peccaui: Sos. Consule hoc cadauer,</p>
  <p>Hîc tuum scelus est, meúsque luctus. Eum. Per Tonantem</p>
  <p>Iouem, per quicquid coelo diuûm est, innocens sum.</p>
  <p>Egon’ vt fraterno polluerim manus cruore?</p>
  <p>Hominum delicias, sanguinis tui portionem,</p>
  <p>Meos amores occiderim? Tuus hoc patrarit</p>
  <p>Eumenes? Sol. Te meum ne dic, non sum pater parricidae.</p>
  <p>Eum. Deos hominésque testor, non sum reus. Sos. Peierato</p>
  <p>Quàm voles, qui patrem perdere, qui perimere fratrem</p>
  <p>In animum induxit, prope est vt Deûm numen lacessat.</p>
  <p>Eum. Quis te hâc fefellit calumniâ: Sos. Te spes fefellit</p>
  <p>Sacrilege: sperabas scelus hoc impune ferre,</p>
  <p>Homines latere conscios. Dii non tulerunt:</p>
  <p>Absconde fraudes parietibus, solitudine, antris,</p>
  <p>Neptuni abyssis, tenebroso Plutonis orco,</p>
  <p>Est Deus quo malefacta cernat oculo perspicace.</p>
  <p><pb n="389"/> Eum. Vera sunt quae dicis. Sos. Quid negas ergo? Eum. Me
  reum esse.</p>
  <p>Sos. Arbitrarium non est quod sciam factum, negare.</p>
  <p>Eum. Non mentibor quae non feci fecisse. Sos. Fratri</p>
  <p>Reduci lethiferum cantharum non obtulisti?</p>
  <p>Sitientem incitasti? in conclaue fugisti, venenum</p>
  <p>Dum perbiberet? introrsùm cubiculum oppessulasti?</p>
  <p>Haec negato sodes. Eum. Feci fateor quod qui anhelat,</p>
  <p>Qui madet sudore totus, reliqua ignore prorsùm.</p>
  <p>Sos. Scio &amp; de veneno, quod ac conclaui faeteris,</p>
  <p>Idem oculus vtrumque vidit. Eum. Scire ardeo quis ille</p>
  <p>Sit oculus. Sos. Cui tu linguam periure alligaras.</p>
  <p>Eum. Potin’ vt meus huc citetur accusator? Call. Aequum</p>
  <p>Postulat vin’ aduocem familiarem? Sos. Caue sis.</p>
  <p>Eum. Sentio nunc demùm quid agatur; me perdidisti</p>
  <p>Toxile. Sos. Nunc demùm vera dicis, acu attigisti.</p>
  <p>Eum. Quid contechnatus in me impurus sycophanta?</p>
  <p>Sos. Quod vidit, quod iuratum coëgeras silere.</p>
  <p>Eum. Illi quod iuret, tibi quod credas, mihi quod negem, aequi</p>
  <p>Omnibus in manu est. Sos. Perge, perge, frontem perfricate</p>
  <p><pb n="390"/> Cùm te argumentis mox omnibus irretitum tenebit.</p>
  <p>Eum. Non vereor te iudice offucias det veritati.</p>
  <p>Sos. Me iam hinc patrem obliuiscere, iudicem intuere.</p>
  <p>Si reus es, quod etiam timeo, quod esse noui,</p>
  <p>Occidisti. Call. Patrue parce senectam filiorum</p>
  <p>Sanguine cruentare, si quod scelus est, expiabo</p>
  <p>Spontaneâ morte: vicarium face patrueli</p>
  <p>Nam patre erepto quid moror in viuis superstes?</p>
  <p>Sos. Dixi antè patrem tibi futurum Sosipatrum;</p>
  <p>Invicem succedes Cumeni, pro meo te adopto,</p>
  <p>Ium nunc haeredem cerae te meae videbunt.</p>
  <p>Perge tu aurum sitire consiliarium malorum.</p>
  <p>Cast. Nimis est quod animum mihi paternum polliceris,</p>
  <p>Alienas opes non interuerto. Sos. Filium te</p>
  <p>Non alionum autumato: hic parricida alienus esto.</p>
  <p>Eum. Gaudeo cum bono bene facis; fortunas opésque</p>
  <p>Perire, patior, nulla dùm virtus recedat</p>
  <p>Animo: quodcunque tristius minentur astra,</p>
  <p>Salus omnis destituat; infelix, fugatus,</p>
  <p>Eumenes ero Sosipatri. Sos. Natus indignus parente.</p>
  <p>Eum. Pater eheu fateor, sed sceleris nullius auctor.</p>
  <p>Innocentia non leue remedium est infortuniorum,</p>
  <p>Mala agere, miseria est, non mala pati: scelestum</p>
  <p>Infamia non facit. Sos. Hanc philosophiam occines Charonti.</p>
</div>
<div type="level1" xml:id="page391-40scena-qvarta.">
  <head><pb n="391"/> <ptr target="#tn40" n="40"/>SCENA QVARTA.</head>
  <p>PHIDIPPIDES. NICOBVLVS. CALLICLES. SOSIPATER. EVMEMES.</p>
  <p>TIBI tuisque postliminio redditus, Deis</p>
  <p>Gratulare, quamvidos domum Sosipatri fratris. est.</p>
  <p>Nicob. Tandem supremis opibus me luppiter saluum cupis</p>
  <p>Faucibus latronum ereptum, florentem, integrum,</p>
  <p>Nisi mihi periissos filius. Callicle vbi es? Callicle.</p>
  <p>Quin meam pro tuâ vitam dedi? Call. Dii boni quid audio?</p>
  <p>Quid video? Pater mi. Nic. Tune es fili? salue Callicle.</p>
  <p>Sos. Nicobule salue. Nic. Dormióne, an vigilans somnio?</p>
  <p>Sis saluus frater, Eumene salue. Call. Vt redis pater</p>
  <p>Insperate, impronise? Nic. Quàm te saluom gaudeo</p>
  <p>Anime mi: frater satin’ salua omnia: quis te Calliole</p>
  <p>Deus huc aduexit? Quis te genius orci faucibus</p>
  <p>Eripuit, mihíque benignus vitam restituit meam?</p>
  <p>Nic. Huc regredior magnis, per Jouem, defunctus periculis.</p>
  <p>Sos. Quem credebamus vitam exuisse praedonum manu.</p>
  <p>Iam tibi tumulande noster impendebatur labor:</p>
  <p><pb n="392"/> Hâc fini domo festinus exteram, tibi quas vides</p>
  <p>Ocreas igduoram: cùm mutata sors est, gaudeo.</p>
  <p>Nic. Tamen, haec inanis opera non est, quae ostentat animum.</p>
  <p>Gratia est. quod facere volueris, quod non feceris, bona</p>
  <p>Fortuna: Call. Quomodo Tàm truces euasisti manus?</p>
  <p>Nic. Horreo meminisse, víxque me ereptum credo mihi.</p>
  <p>Iàm praedo in iugulum gladium dimissurus, brachium</p>
  <p>Acriter torquebat, cùm inter vlulatus furentium</p>
  <p>Vox, vnde, incertum, audita, ne feri commilito.</p>
  <p>Call. Vox fuit Euandri, is teque, méque seruavit, pater.</p>
  <p>Nic. Et certè aliorsum teta se effudit in illum cohors,</p>
  <p>Et frustillatim mille ictibus distulêre. Call. Proh caput.</p>
  <p>Fidum qui vitam herilem morte seruauit suâ!</p>
  <p>Eum. O fides, periisti, cum istoc homine, iam seruos heri</p>
  <p>Patimur infideles. Sol. Siquidem mibi voluptatem eripis,</p>
  <p>Eumene, serenum fieri per tuum haud licet scelus.</p>
  <p>Eum. Per me equidem licet, genitor, si perserui sycophantias.</p>
  <p>Nic. Quid quereris? laetam mihi frontem exporrige, si te coquit</p>
  <p>Aliquid diuidiae, fors leuasso. Hilaris hilares volo.</p>
  <p><pb n="393"/> Sol. Ah frater, absque vno esset, laetus &amp; felix
  forem.</p>
  <p>Phid. Nam quod perculisti plaustrum? quid tibi coelum negat?</p>
  <p>Sos. Quod antè dederat. Nic. Fratrem recuperasti. Sos. Gaudeo.</p>
  <p>Nic. Habes valentem, strenuam prolem. Sos. Heu, frater, habui.</p>
  <p>Nic. Eumene, quid actum est? Eum. Patrue pessimum à seruo
  scelus.</p>
  <p>Sos. Dic à te; sic fit, vbi fraudes deprehensas sentiunt</p>
  <p>In alios deonerant. Quin esse quod dicis velim.</p>
  <p>Eum. Aliquando dies probabit, vereor vt serò pater.</p>
  <p>Phid. Eloquere apertè, quid istuc est negotii?: Sol. Impium</p>
  <p>Hercle &amp; furiosum facinus, diduce has lecti plagas.</p>
  <p>Phid. Di vestram fidem! Charilaus dormit, an exanimis iacet?</p>
  <p>Vbi hoc indeptus malum? venando forte an illum aper</p>
  <p>Dente transfixit? Sos. Aprum inuenit domi. Phid. Quà vulnus
  intulit?</p>
  <p>Sos. Quà solet vita ingredi. Phid. Charilae tuorum corculum,</p>
  <p>Spes domus, quis te nobis, quis patriae inuidit Deus?</p>
  <p>Sos. Hic liuor hominum totus est, non Deûm Phidippide;</p>
  <p>Non bene accusamus Deos vbi quid fecimus malè.</p>
  <p><pb n="394"/> Phid. Propalate auctorem: per martis frameam, hominem
  insequar,</p>
  <p>Qui qui erit, fugerit iunctis quadrigis, &amp; Pegaso licet:</p>
  <p>Vobis amici meum armatur latus; ensis militat.</p>
  <p>Sol. Amplector animum beneuolentem: sed hoc nil est opus</p>
  <p>Studio, qui foueo pestem hanc intimo domus sinu.</p>
  <p>Nic. Quis ausus damnosissimam hanc rem? Call. Toxico ferunt</p>
  <p>Periisse. Eum. Crede &amp; Toxilo. Sos. Quidni illi creduim?</p>
  <p>Qui tuum flagitium enunciauit imperio meo,</p>
  <p>Iureiurando etiam vinctus tuo. Eum. Proh sublestam fidem</p>
  <p>Hominis periuri! Sol. Lingna serui quod iuret, meus</p>
  <p>Arbitratu’ st. Nic. Herclè dirum &amp; capital fecisti Eumene,</p>
  <p>Quem neque miseritum est fratris blandi aetatula, neque</p>
  <p>Pii parentis, cui annos ante canitiem imperas.</p>
  <p>Et vitae matrem saturas, &amp; fenio imples familiam.</p>
  <p>Nam quo Charilaus istam meruit perniciem miser?</p>
  <p>Eum. Patrue, necesse est commeruisse me culpam scias</p>
  <p>Priusquam loquiteris: quamdiu dico? non sum reus.</p>
  <p>Sos. Haec postea certius modò in tectum succedite</p>
  <p>Vt labori quietem detis. Nic. Amiciter imperas, praei.</p>
  <p>Sos. Omnia parata serui, Philandrum Toxilus aduoces.</p>
</div>
<div type="level1" xml:id="page395-41scena-sexta.">
  <head><pb n="395"/> <ptr target="#tn41" n="41"/>SCENA SEXTA.</head>
  <p>EVMENES.</p>
  <p>QVID hoc moliaris tempore, quidve capias consilî</p>
  <p>Eumene: actum est, duram seruus in te procudit fabam.</p>
  <p>Non ipsa salus me seruet, ita noui ingenium patris.</p>
  <p>Sumnè ego mortalium quotquot sunt occisissimus?</p>
  <p>Egon’ vt praeda sim mancipii sutelis periurissimi?</p>
  <p>O sancta terris profuga, recepta coelo Veritas,</p>
  <p>Si Deus est vllus qui quae facimus auditque &amp; videt,</p>
  <p>Ted oro, supplex, numen inuoco &amp; obtestor tuum,</p>
  <p>Miserere insontis: parricida sycophantias</p>
  <p>Depala amnibus, irato patri, in concione, omni poplo.</p>
  <p>Ferreumne regnum semper viuetur vbi sanctitas,</p>
  <p>Probitas, fides, innocentia obruantur calumniis?</p>
  <p>Nequitia superet? bonis malè fiat, non bonis benè?</p>
  <p>Hâc aetate? hoc genere? his moribus? paternâ operâ occidam?</p>
</div>
<div type="level1" xml:id="scena-septima.-1">
  <head><ptr target="#tn42" n="42"/>SCENA SEPTIMA.</head>
  <p>CALLICLES. TOXILVS.</p>
  <p>QVAESO etiam Toxile. Tox. Frustrà es. Call. Herus est. Tox. Qui
  fuit.</p>
  <p>Call. Nimium iracundus es, &amp; superbus Toxile.</p>
  <p>Tox. Non inspicis te cùm dicis malè alteri?</p>
  <p>Call. Seruum hominem suas iras prosequi sic non deces.</p>
  <p><pb n="396"/> Tox. Te qui nobilis es, fidem seruorum non decet</p>
  <p>Interuortere: heris seruitutem seruio</p>
  <p>Probam, fidelem: morem praegigni malum</p>
  <p>Nolo ex me, seruus vt ego herili filio</p>
  <p>Jn peccato adiutor, in paternâ iniuriâ</p>
  <p>Auxilio fiam. Call. Pasce linguam, aliud nihil</p>
  <p>Porrò adiutassis. Tox. Qui celat, quasi qui adiuuat,</p>
  <p>Call. Quaeso inquam. Tox. Frustra inquam ei: admedicum curro, ne
  attine.</p>
</div>
<div type="level1" xml:id="scena-octava.-2">
  <head><ptr target="#tn43" n="43"/>SCENA OCTAVA.</head>
  <p>CALLICLES. EVMENES.</p>
  <p>FASTIDIOSVS sat hic quidem est, &amp; arrogans</p>
  <p>Qui neque te vult Eumene colloqui. scelus viri.</p>
  <p>Eum. Sine, sic sunt seruorum ingenia; vinum bonum</p>
  <p>Ferre possunt, bonam fortunam non possunt, ità</p>
  <p>Felicitate mox fiunt suâ ebrii.</p>
  <p>Call. Quam do illanc tibi salutis clusit ianuam,</p>
  <p>Patruelem amantem si tui facis arbitrum</p>
  <p>Pericli, patria supplex ad genua accide,</p>
  <p>Agnosce crimen, lacrymis culpam elue.</p>
  <p>Saepe etiam hostilis fletibus cessit rigor.</p>
  <p>Supplici puellae parcit iratus leo.</p>
  <p>Eum. Egone vt innocentiam praesidium meum abdicem?</p>
  <p>Aliena vt in me scelera deriuem iubes?</p>
  <p><pb n="397"/> Call. Demuta mentem, negare ne obstina, est pater,</p>
  <p>Tu modò vnigenitus, saeuire non potest diù</p>
  <p>Natura, tuis nostras adiungemus preces.</p>
  <p>A Manlio vitam sic impetrares barbaro.</p>
  <p>Eum. Pluris est mihi animus insons quam centumuiri</p>
  <p>Aduocati, deprecatores: habeant rei,</p>
  <p>Habeant periuri haec aux ilia quae nil moror.</p>
  <p>Call. Non placet tam malis in rebus haec constantia:</p>
  <p>Tempori fac cedas, patere te exorarier:</p>
  <p>Finge te insontem, oportet istuc agnoscas tamen,</p>
  <p>Vt asperatam patris iram mitiges.</p>
  <p>Eum. Callicle, nil fingo, testor quicquid est Deûm.</p>
  <p>Quid autem oportet? suades mentiri in caput</p>
  <p>Meósque mores? non faciam, non si secet</p>
  <p>Membratim corpus, vox in tormentis erit</p>
  <p>Non feci: euulsa lingua, dissectum caput</p>
  <p>Constanter sonabit, non feci, non sum reus.</p>
  <p>Call. O si aliquà possem crimen in me auertere,</p>
  <p>Fidem Sosipatro facere me caedis reum</p>
  <p>Huius esse, capite quò tuum redimam meo!</p>
  <p>Eum. Patruelis, fateor, amore me saucias tuo.</p>
  <p>Potin’ autem parricidam tu me vt autumes?</p>
  <p>Sic tibi sum notus? at cur me accusant, necen</p>
  <p>Hanc intulisse? meas opes vt augeam</p>
  <p>Solus haeres? tanta vecordia cuiquam vt siet</p>
  <p>Innata, malis vt gaudeant, atque fratris ex</p>
  <p>Incommodis sua vt concinnent commoda?</p>
  <p>Cal. Dicis aptè, sed quid si praeualet calumnia?</p>
  <p><pb n="398"/> Eum. Callicle, moriemur. Call. Eumene. Eum. Mors non
  erit</p>
  <p>Misera innocenti. Call. Minùs vtinam pius fores</p>
  <p>Aut magis felix! Eum. Quid, perire mauelles reum?</p>
  <p>Call. Non equidem; at isti congruam innocentia</p>
  <p>Felicitatem: indignum est insontem mori.</p>
  <p>Eum. Turpe non est: animus probro si vacat, sat est benè.</p>
</div>
<div type="level1" xml:id="scena-nona.-2">
  <head><ptr target="#tn44" n="44"/>SCENA NONA.</head>
  <p>PHILANDER. TOXILVS. CALLICLES. EVMENES.</p>
  <p>AIN’ tu reuixisse Nicobulum: Tox. Aio. Phil. Domi esse</p>
  <p>Vestra? Tox. Aio. Phil. Saluum magnis creptum periclis?</p>
  <p>Tox. Aio. Phil. Maximo vocare me opere, me manere?</p>
  <p>Tox. Aio. Phil. Festiuam hanc toti familia diem esse?</p>
  <p>Tox. Non aio. Phil. Cuncta cantu &amp; symphonia sonare?</p>
  <p>Tox. Neque istud aio. Phil. Iam tu mihi aius es molestus.</p>
  <p>Tox. Neque istud aio. Phil. Callicle aiunt Nicobulum</p>
  <p>Parentem tuum reuertisse. Call. Sic est, qui tibi ire</p>
  <p>Me iubet aduortùm. Phil. Nimis benmolè fecit hercle.</p>
  <p><pb n="399"/> Quid ergo moramur, domum succedite diis secundis.</p>
  <p>Eumene quid hic caperatâ fronte es vultuosus?</p>
  <p>Laeta laetum poscit hora, vin’ tectum petamus?</p>
  <p>Eum. Licet. Phil. Permitte manu deducam. Eum. Quò lubebit.</p>
  <p>Tox. Frustrà hercle medicus manum prendit, aeger è propinquo</p>
  <p>Morsem spectat: non Aesculapius ipse sanet</p>
  <p>Cum totâ suà barba, ita pulsus arteriam reliquit.</p>
</div>
<div type="level1" xml:id="actvs-qvintvs.">
  <head>ACTVS QVINTVS.</head>
  <p></p>
</div>
<div type="level1" xml:id="scena-prima.-4">
  <head><ptr target="#tn45" n="45"/>SCENA PRIMA.</head>
  <p>SOSIPARER. NICOBVLVS. EVMENES. PHIDIPPIDES. PHIILANDER.</p>
  <p>MVLTIMODIS meditatus egomet cum animo meo</p>
  <p>Sapientiorem autumo liberos qui non habet,</p>
  <p>Quàm qui habet. Nam liberis haec comitari solent</p>
  <p>Mala &amp; molesta, cura, timor, ineptiae,</p>
  <p>Suauiationes, munditiae, elegantiae,</p>
  <p>Multiloquium, labor, aegritudo, cupiditas,</p>
  <p>Auiditas. Nasci, lactere, loqui, crescere,</p>
  <p>Excedere ex ephoebis, fieri puberem,</p>
  <p>Omnia patri metus sunt. Inter haec caput</p>
  <p>Puerile &amp; improuidum quanta impendent mala!</p>
  <p>Sed folia cadunt, praeut cùm venit adolescentia,</p>
  <p><pb n="400"/> Cùm nondum est aetas in magisterio sui,</p>
  <p>Non fert alienum: cùm vereri perdidit;</p>
  <p>Tùm enim arbores parentes in miseros cadunt.</p>
  <p>Ignosce patria, Deûm testor atque hominum fidem,</p>
  <p>Filium educaram rectum ad ingenium bonum,</p>
  <p>Qui populi honorem priùs caperet suffragio</p>
  <p>Quam magistri desineret esse dicto obediens.</p>
  <p>Sed illum multa perdidit assentatio.</p>
  <p>Dum pudicus, dum modestus, dum dicitur pius,</p>
  <p>Paedagogum remitto, speculari illum me pudet,</p>
  <p>Matrem nouercam non pluris fungo facit,</p>
  <p>Tandem propter hanc meam periit fiduciam.</p>
  <p>Eum. Vitam inculpatam, genitor. Sos. Etiam loquere tu,</p>
  <p>Qui si decem habeas linguas, mutum esse addecet:</p>
  <p>Non nego fuisse te olim sapientem, probum,</p>
  <p>Ni fucum semper facies ingenua dedit.</p>
  <p>Sed exulasse hos mores hoc facto arguo.</p>
  <p>At experiere quàm sit meliùs, dulcius</p>
  <p>Virtutem amare, quàm facere facta quae facis,</p>
  <p>Quibus me, téque vnà, amicos, affines tuos</p>
  <p>Tuâ infamiâ fecisti ludificabiles.</p>
  <p>Nunc vos amici patriae obtestatur salus</p>
  <p>Hâcce statuatis vt causâ aequúmque &amp; bonum.</p>
  <p>Nil veniae detis, nil gratiae: abiuro, abnego</p>
  <p>Meum esse hunc gnatum, qui scelus hoc ausus siet.</p>
  <p>Illum ego publicae suluti deuoueo reum,</p>
  <p>Ne si hoc impune faxit, perdat patriam</p>
  <p>Natu grandior, tumultu, rapinis, caedibus.</p>
  <p>Cui parcet externo qui rudimentum in domo</p>
  <p>Posuit paternâ? Nicobule per Deos</p>
  <p><pb n="491"/> Familiares, per optimi manes patris,</p>
  <p>Causam huius nepotis duce qua soles fide.</p>
  <p>Jam nunc haeredem Calliclem edico tuum;</p>
  <p>Vbi monstro hoc liber solus explebo dies</p>
  <p>Senio &amp; dolori relictus perpetuum in modum.</p>
  <p>Nic. Frater, si dubitem vtra conditio sit pensior</p>
  <p>Eumenem viuere, an opibus ditari Calliclem</p>
  <p>Quid est cur sim Nicobulus? paupertas mihi</p>
  <p>Liberísque meis aeterna priùs sit, quàm ex tuo</p>
  <p>Vel ramentâ, ditescamus infortunio.</p>
  <p>Nunc autem paternum recipe animum, placabilem</p>
  <p>Juueni misello, parte quem exemptum tui</p>
  <p>Mundo dedisti delicias coeli &amp; soli.</p>
  <p>Sol. Nicobule si frater es, faxis te patruum</p>
  <p>Meo huic filio nepotum perditissumo.</p>
  <p>Phid. Saeuire quid profuerit? Charilaus occidit</p>
  <p>Seu pereat, seu viuat Eumenes: curas malè</p>
  <p>Dolore dolorem. Sos. Curo vulnus publicum,</p>
  <p>Secanda ferro membra quae inuasit lues.</p>
  <p>Syncera morbo ne pars accedat comes.</p>
  <p>Pium est sic impium esse. Quàm verè loquor</p>
  <p>Philander? Phil. Tuâ vt dignum est fide ac sapientiâ.</p>
  <p>Acerbum est natis orbari, at plenum aleae</p>
  <p>Patriae fouere pestem, quae quondam tuum</p>
  <p>Jngrata, rebellis mergat exitio genus.</p>
  <p>Tunc est timenda serpens cùm impleuit sinum.</p>
  <p>Cane tamen ne quo praeceps impellat rigor,</p>
  <p>Ne pecces in re capitali &amp; filii, &amp; tuâ,</p>
  <p>Aliàs qui tardè saeuiunt sapiunt magis.</p>
  <p><pb n="402"/> Sos. Eapropter istuc vos coëgerunt dii</p>
  <p>Vt crimen, vtque supplicium arbitremini:</p>
  <p>Si reus est, pereat; liber esto, si innocens.</p>
  <p>Nic. Est quod remotis te velim frater arbitris.</p>
  <p>Sof. Tuo arbitratu. Nic. Publicus hic rigor placet:</p>
  <p>Populum paterna delectat seueritas.</p>
  <p>Sed amabo fratri frater consilium explica,</p>
  <p>Animum aperi: veréne perditum voles</p>
  <p>Eumenem, saluari si potest, etiam reus?</p>
  <p>Sos. Non sum bilinguis quasi proserpens bestia,</p>
  <p>Dico, frater, dico ex animi mei sententiâ,</p>
  <p>Pereat, nec oculos vnquam funestet meos.</p>
  <p>Nic. Etiam alloqui, videre moriturum negas?</p>
  <p>Sos. Ne sancta legum iura, quid damni ferant,</p>
  <p>Ne lacrymis vincar. Nicobule si me amas,</p>
  <p>Exue sis istanc pietatem praeposteram,</p>
  <p>Da patriae, da legibus, quod tuà dignum est fide.</p>
  <p>Nic. Oculos tuos, vitam tuam, cor tuum Eumenem</p>
  <p>Perdere vt sustineas? Sos. Fateor amaui filium,</p>
  <p>Sed publica animum potiùs percellit salus.</p>
  <p>Eum. Pater. Sos. Ah fili amoris te facio testem mei.</p>
  <p>Eum. Amorem, pater, restitui quem potis fui.</p>
  <p>Sol. Non haec malefacta reposuisses improbe.</p>
  <p><pb n="403"/> Eum. Pater non feci. Sos. Verum hic euincet dies.</p>
  <p>Eum. Non feci. Sos. Sic es nactus quem derideas?</p>
  <p>Eum. Non feci, pater. Sos. Pars venia est culpam agnoscere.</p>
  <p>Eum. Per sanctum patris nomen, per patrios Deos,</p>
  <p>Per iura naturae, per tuum obtestor caput.</p>
  <p>Sos. Haec tu profana scelere fecisti tuo.</p>
  <p>Eum. Vnum oro. Sos. Fuit, ex me cùm impetrares omnia.</p>
  <p>Eum. Eumenes tuus te. Sos. Ne quicquam spera reus.</p>
  <p>Eum. Cognosce causam hanc, filii iudex sede.</p>
  <p>Nic. Nil potuit à te postulare mitius,</p>
  <p>Aequum est quod orat, saltem hoc exoret sine.</p>
  <p>Sol. Facilem parentis sperat arbitrio fugam:</p>
  <p>Non sic ne quid erres; improbis durum &amp; graus</p>
  <p>Nomen est paternum filiis. Factum negas,</p>
  <p>Si verè, quiuis te eximet iudex neci,</p>
  <p>Sin falsò patris voce damnari potes.</p>
  <p>Eum. Morituro id vnum deneges nato pater?</p>
  <p>Sos. Eumene, vir esto, macte, moriendum semel.</p>
  <p>Eum. Bis morior, si te morior offenso pater</p>
  <p>Sos. Dolere serum est, scelus esse cùm infectum nequit.</p>
  <p>Eum. Mi pater. Sos. Mortem vtinam subire possim vicariam!</p>
  <p>Eum. Ignosce saltem manibus meis pater:</p>
  <p>Ignosce trunco placatus cadaueri.</p>
  <p>Sos. Amici vincor, fugat seueritudinem</p>
  <p><pb n="404"/> Natura, totus sio pater. Parce patria</p>
  <p>Iustitia parce, vester mollitur rigor.</p>
  <p>Hoc agite amici, legibus ius reddite:</p>
  <p>Si quid peccatis, Deos timete vindices.</p>
  <p>Praeuaricari ne cogar, excedam foro.</p>
</div>
<div type="level1" xml:id="scena-secvnda.-2">
  <head><ptr target="#tn46" n="46"/>SCENA SECVNDA.</head>
  <p>EVMENES. NICOBVLVS. PHIDIPTIDES.</p>
  <p>SOLVMNE genitor deseris? Pater fugis?</p>
  <p>Te facit natura praeuaricantem hic exitus.</p>
  <p>Ergone vt natum perdas, naturam exuis?</p>
  <p>Nunc quò me vertam? quod iter incipiam aggredi,</p>
  <p>Cui neque paterno superest in sinu locus?</p>
  <p>Quae me recondent latebrae qui penetralibus</p>
  <p>Excludor patriis? Patrue per manes aui</p>
  <p>Tui parentis, per salutem, per caput,</p>
  <p>Per tuam pietatem, Patrus, per innocentiam,</p>
  <p>Meam tuere, conscios testor Deos,</p>
  <p>Sum purus sceleris quod in me mancipium struit.</p>
  <p>Nic. Ne metue, fili, legibus suum modò</p>
  <p>Permitte robur, nunquam te sinet obrui</p>
  <p>Astraea, verè si ted insontem facis.</p>
  <p>Neque te pater deseriiit, qui fratrem dedit</p>
  <p>Arbitrum huic iudicio. Secede istuc Eumene;</p>
  <p>Hippia, nequid moremur, actorem aduoca.</p>
  <p>Nunc vos amici Iudices, patriae fidem</p>
  <p>Praestate quam soletis, &amp; amico patri.</p>
  <p>Quod ille se vult esse iustum, facit solens,</p>
  <p><pb n="405"/> Et more suo, ne si naturae indulgeat,</p>
  <p>Ciues prouoces, parentes in odium sui,</p>
  <p>Iuuenes ad parricidia exemplo Eumenis.</p>
  <p>Sed opibus olim &amp; prole fulgentem domum</p>
  <p>Parcite clementes arbitri pessundare.</p>
  <p>Si quid peccatum est, antè fatorum pater</p>
  <p>Satiauit iram, secli delicias sui</p>
  <p>Charilaum amisit, vnus est natus super</p>
  <p>Quem dotes ingeni, quem amans recti indoles,</p>
  <p>Pulcróque virtus pulcrior sub corpore</p>
  <p>Fecêre spectabilem quà quà incedit omnibus.</p>
  <p>Senectae baculum aetatis, afflictae domus</p>
  <p>Seruate columen. Nemo vult fieri miser,</p>
  <p>Impetus est, eflictim vrget quod serò volet</p>
  <p>Infectum vbi animus ab hoc aestu resederit.</p>
  <p>Phid. Equidem quid homini in mentem venerit, hactenus</p>
  <p>Non insipienti nescio, qui quia alterum</p>
  <p>Amisit lumen, alterum iubet effodi.</p>
  <p>Quae dementia coecum esse ne luscus sies?</p>
</div>
<div type="level1" xml:id="scena-tertia.-2">
  <head><ptr target="#tn47" n="47"/>SCENA TERTIA.</head>
  <p>TOXILVS. NICOBVLVS. EVMENES. PHILANDER. PHIDIPPIDES. CALLICLES.
  CRITIAS. HIPPIAS.</p>
  <p>VOCATVS adsum, si vos opera adiutassit mea.</p>
  <p>Nic. Illic consiste, atque audi. Rem magnam agimus Toxile</p>
  <p>Tuis auspiciis, tuâ factione: sedemus sceleris arbitri</p>
  <p><pb n="406"/> <ptr target="#tn48" n="48"/>Quod herili impingis filio, domino tuo Eumeni.</p>
  <p>Siquidem verè, si magnam causam hanc prosequeris fide</p>
  <p>Sperare vt iubes, libertas penula est tergo tuo.</p>
  <p>Sin autem exorsa est tela haeo non bene omnino tibi,</p>
  <p>Pedem referre iam licet, antequàm stamen seces.</p>
  <p>Si pergere fixum est, in crucem excurris aut in pileum.</p>
  <p>Eò rem deduces vt necesse sit mori alterum</p>
  <p>Eumenem, si vincis: te, si calumniaris improbè</p>
  <p>Tox. Nimiò ego plùs mauelim ad vitam reuocare mortuum</p>
  <p>Si foret arbitrarium, quam vitâ vllum deuoluere.</p>
  <p>Nisi tibi, mihíque fata inuidissent, here,</p>
  <p>Here mi Charilae, viueret securus Eumenes,</p>
  <p>Quieta domus, felices domini, fideles seruuli.</p>
  <p>O si te ab orco vota nostrae reuocarent, here.</p>
  <p>Sed quandò solis Diis in manu est, testor manes tuos</p>
  <p>Charilae, tuam salutem testor Eumene, huc agor</p>
  <p>Inuitus imperio Sosipatri, cui te, meque addecet</p>
  <p>Esse obsequentes, vt quod scio, quod vidi hoc eloquar.</p>
  <p>Nam cupido libertatis mihi cùm Charilao occidit.</p>
  <p>Eum. Eia mancipium, pietatis personam non malè induis:</p>
  <p>Eloquere quod scis, quod vidisti, nil mentibere:</p>
  <p>Scito parata lora apud inferos, si quid de tuo adduis.</p>
  <p>Tox. Nil merear vt te mendacio obruam, neque sunt mei</p>
  <p><pb n="407"/> Hi mores. Verum nunquàm deterrebor herculè</p>
  <p>Quin viderim id quod vidi: soluto confestim foro</p>
  <p>Peractà causâ, rectà si lubet ducite in crucem</p>
  <p>Vbi coruos pascam: strenni est in officio mori</p>
  <p>Magnus metus ampla landis seges est; seruatâ fide</p>
  <p>Migrare volupe est, munus nam functi nostrum sumus.</p>
  <p>Nic. Animum obfirmare qui vis, aggredere, ne moram face:</p>
  <p>Orationem deuoramus tuam vaciuis auribus.</p>
  <p>Tox. Quasi in Areopago Diis iudicibus intendam dicam,</p>
  <p>Narrabo factum, vos auditâ re arbitramini.</p>
  <p>Eumenes hic cum fratre iêre venatum hodie à meridie;</p>
  <p>Ibi quid acciderit nescio, scitis Critia, Hippia,</p>
  <p>Equum ferocem dedisse vidistis puero Eumenem,</p>
  <p>Illum eius succussu corruisse non letho procul,</p>
  <p>Cùm fratrem nil tangeret fratris discrimen vltimum.</p>
  <p>Audita non commemoro, certa ne incertis eleuem:</p>
  <p>Cur tàm properè redierint, nescio: hoc vnum scio</p>
  <p>Rediisse fessum, aestuantem, anhelantem, enectum siti</p>
  <p>Charilaum. Hic igitur promens ahaco propinat cantharum,</p>
  <p>Superi funestum cantharum! citiùs dicto euolas</p>
  <p>Vulneris securus, trepidus cum oculis emissitiis.</p>
  <p>Vt verò impunę nihil est improbis, diis volentibus</p>
  <p>Hominem quasi per trensennam vidi cùm porgeret manu</p>
  <p>Infelix poculum: ille autem deprensus sentiens</p>
  <p>Accurrere ad me, peromnes obsecrare coelites</p>
  <p>Ne quid domino, dominaeue renunciarem, aut familiae.</p>
  <p><pb n="408"/> Iuraui fateor iusto domini perculsus metu,</p>
  <p>Maiore domini maioris metu, &amp; reuerentiâ</p>
  <p>Fidem fefelli fateor, coactus visa primulùm</p>
  <p>Sosipatro, vobis deinde retuli. Dixi, Iudices.</p>
  <p>Nic. Eumene tu quoque age, si quid perperàm dixit, argue.</p>
  <p>Eum. Omnia mentitur sycophanta. Dixi, Iudices.</p>
  <p>Phid. Per Iouem non potuit magis areopagiticè. Nic. Si fide</p>
  <p>Certâ, tutâque conscientiam, factum bonum.</p>
  <p>Eum. Securus sum, in limine ipso deficit canterius.</p>
  <p>Mendaciorum struices difflabo vno Spiritu.</p>
  <p>Nam si accusasse satis est, ecquis euadet innocens?</p>
  <p>Tox. At si negasse satis est, quis non euadet nocens?</p>
  <p>Eum. Farè autem quanquàm es prognariter periurus &amp; impudens</p>
  <p>His praesente quae falsa esse scis, ausis fabularier?</p>
  <p>Tox. Nam quid horum negitas? inequitantem Nisaeum tuum</p>
  <p>Corruisse Charilaum periculo ingenti negas?</p>
  <p>Moesto animo &amp; proteruo totâ viâ fuisse te negas?</p>
  <p>Nego inque, responde, vt te testes conuincant tui</p>
  <p>Praesentes, oculati, quae tibi erat cogitatio?</p>
  <p>Eum. Enim rationem tibi redduim mentis &amp; curae meae.</p>
  <p>Nic. Vos oculati, praesentes, verar actor obiicit?</p>
  <p><pb n="409"/> <ptr target="#tn49" n="49"/>Crit. Facta esse noni, quam mente nec inquiro nec scio.</p>
  <p>Tox. Medio caecultas sole: quisquis immensum nefas</p>
  <p>Mente destinarit, esse securus, sui potens</p>
  <p>Tranquillus, hilaris qui valeat: spirare sine metu,</p>
  <p>Tuta non timere, assiduò non meditari qui queat?</p>
  <p>Hic erat, hic animus concepti parricidii reo,</p>
  <p>Praeiudicio furiarum, metúque damnatus suo.</p>
  <p>Eum. Nequam es mancipium, qui alios animo de tuo aestimas.</p>
  <p>Fateor serenum mentis extinxit recens vapor</p>
  <p>Exortus è somniis admodum post noctis meridiem vltimae,</p>
  <p>Quibus heu! fabantur superi mala istaec quaeis fluctuor miser.</p>
  <p>Tox. Fabantur, ne dubita; esse ni obstinasses perditus</p>
  <p>Mentem meliorem tibi fecissent: Istaec imaginum</p>
  <p>Ludibria, has somnorinas immittunt vt terreant.</p>
  <p>Caeterùm natura saepiùs somnia parturit, vbi</p>
  <p>Animum intendimus cogitationi per diem alicui</p>
  <p>Recursant quietis species, fieri quod cupimus, qua si</p>
  <p>Fiat ita paret. Tu ni ardenter cupisses hanc necem,</p>
  <p>Ni diu mente volutasses, tali careres somnio.</p>
  <p>Ecquid Philander vera autumo? Phil. Argutari desine.</p>
  <p>Non sumus in Academiam coacti: hoc age, expecto exitum.</p>
  <p><pb n="410"/> Tox. Mittamus ergò somnia, quod vigilans vidi, hoc
  rogo.</p>
  <p>Cur tàm citò redisti: cur sine seruo? hoc aestu? hoc gradu?</p>
  <p>Eum. Vin’ vstos sole torrido, &amp; siti, serò domum</p>
  <p>Reuenire? Tox. Non est temerè quod non fecisti antidhac.</p>
  <p>Nicob. Ne mentem attige, quae facta scieris, sodes dissere.</p>
  <p>Tox. Cur sitienti poculum propinasti: Eum. Factum nego.</p>
  <p>Tox. Illum sitisse? Eum. Non nego. Tox. Petisse potum? Eum. Non
  nego.</p>
  <p>Tox. Dedisse te? Eum. Hoc nego. Tox. Ex hoc abaco? Eum. Nego. Tox.
  Vidisse me?</p>
  <p>Eum. Nego. Tox. Fugisse te antequàm perbiberet? Eum. Jmò abiisse
  dic.</p>
  <p>TOX. Orasse me, me obsecrasse ne sceleris index forem?</p>
  <p>Eum. Mendaciorum sarcinator. Tox. Latuisse te ostio</p>
  <p>Conclauis oppilato? Eum. Vera iam fari incipis,</p>
  <p>Sed adde causam. To. Charilaum iacuisse perdiu</p>
  <p>Antequàm prodires primum: Eum. Nam cur prodirem inscius,</p>
  <p>Ponendo occupatus aestu, lassus moerore &amp; viâ?</p>
  <p>Nic. Quem tu autem testem poculi propinati aduocas?</p>
  <p>Tox. Iouem supremum cuncta oculo tuentem vindice,</p>
  <p>Ipsum Charilaum, quin &amp; Eumenem obiicio Eumeni.</p>
  <p>Eum. Mentire triuenefice, sacrilege. Tox. Se prodit reum</p>
  <p><pb n="411"/> Iudices: cùm ratio cessat, iactantur conuitia.</p>
  <p>Nic. Jureiurando dicti fidem ausis facero? Tox. Quippini?</p>
  <p>Per viscera capri, Tauri, Arietis, qui, per quos, quibus</p>
  <p>Diebus oporteat mactati sint iuro, deiero,</p>
  <p>Toxilum me, in Eumenem Sosipatri nil falsi dicere.</p>
  <p>Si fallo tum vos Seuerae Deae, tu Hercaee Iuppiter,</p>
  <p>Túque alma Pallas me meósque tabificâ lue</p>
  <p>Sontem sycophantam omnibus peßundate infortuniis</p>
  <p>Eumeni autem huic salutem, vitam bonam, prosperam superaddite.</p>
  <p>Nic. Acris &amp; vehemens accusatio! Phid. Equidem reum autumo.</p>
  <p>Phil. Eia Phidippide, qui pauca attendunt, facilè enuntiant.</p>
  <p>Phid. Quid pauca? quid facile? vidit ipse, iurat, deterat.</p>
  <p>Phil. Neque deni huic seruo similes istuc mihi persuadeant.</p>
  <p>Tox. Fortunae vitium est Philander, non naturae, seruitus,</p>
  <p>Parce exprobrare miseris. Phil. Mox ad te ventam improbe.</p>
  <p>At tu Nicobule testes postulas, testes citat</p>
  <p>Eumenes parentes, vicinos, maxumos, minimissumos,</p>
  <p>Quibus in quaestione nunquam fuit, virtute nobilis,</p>
  <p>Verecundiâ, sanctitate. Testes habet mores suos,</p>
  <p>Vitam omnem, fratris amorem candidum, stabilem, integrum.</p>
  <p>Non sic repente itur ad parricidium, scelerum est gradus,</p>
  <p><pb n="412"/> Scortationes, aleae, ebrietas, audacia,</p>
  <p>Improbi sodales, parentes contempti, fratris odium,</p>
  <p>Minae futuri, conatus irriti, habendi sitis,</p>
  <p>Inopia de flagitiis, de istis consiliis furor</p>
  <p>Lurida facies, oculi truces, furiis agitate mens,</p>
  <p>Hi sunt anteambulones, extremum est parricidium,</p>
  <p>Haec ostende, his actionem fundamentis extrue.</p>
  <p>Tox. Nescis Philander quàm violens sit auaritiae impetus?</p>
  <p>Quàm coeca habendi rabies, quàm repentinus furor?</p>
  <p>Illa si vsque in pectus permanauit, si cor occupat,</p>
  <p>Torrens est, modum virtutis omnem rapit illicò oppidòo,</p>
  <p>Ignis est, desubitò absumit rem, fidem, famam, decus.</p>
  <p>Metamorphosis est, non agnoscas esse eundem extempulò,</p>
  <p>Vt spe vorauit totum haeredium, occidit imitùs.</p>
  <p>Quis te autem Philander fecit patronum de iudice?</p>
  <p>Phil. Quae tu pessundas iustitia, probitas innocentia.</p>
  <p>Age architecte scelerum, fruudum sartórque &amp; sator</p>
  <p>Sta, responde; vt adstat! vt obtuetur! Vt confidit carnufex!</p>
  <p>Toxico Charilaus periit: Tox. Periit. Phil. Quis dedit? Tox.
  Eumenes.</p>
  <p><pb n="413"/> Phil. Quis Eumeni? Tox. Nescio. Phil. Vbi? Tox. Hic.
  Phil. Quando? Tox. Hodie. Phil. Quomodo? Tox. Manu.</p>
  <p>Ph. Quis scit: To. Ego. Ph. Quis viditi To. Ego. Phil. Quis accusat
  praeter te To. Ego.</p>
  <p>Phil. Tu quanquàm es nauiter impudens, veritas vinces tamen.</p>
  <p>Tox. Mihi constat pulsus medice, aliam sis tenta arteriam.</p>
  <p>Phil. Meministin eum ad me venisti? Tox. Ita. Phil. Mentito
  schemate?</p>
  <p>Tox. Non. Phil. Post tertiam? Tox. Non Phil. Farinaceus albicante
  capillulo?</p>
  <p>Tox. Non. Phil. Centone semitectus humeros? Tox. Non. Phil. Longam
  mihi</p>
  <p>Fabulam orsus iuuenis amantis? Tox. Somniasti mehercule.</p>
  <p>Hipp. Si licet interpellare, cùm vili centunculo</p>
  <p>Ante sextam reuertens ad heram ego te vidi Toxile.</p>
  <p>To. Tu? Hip. Ego. To. Me? Hip. Te inquam.</p>
  <p>Tox. Nimis mirum hoc est, num tibi dolent.</p>
  <p>Oculi qui vident, quod non vident? Hipp. Vidi inquam, túque te</p>
  <p>Fraudem instruere dicebas, certatum esse pignore</p>
  <p>Cum Critia, vt is venatu redux te non agnosceret.</p>
  <p>Tox. Proh noua nouitas! sinite quaeram vbi funditùs me
  amiserim:</p>
  <p>Aut vbi Medea est quae me vt Aesonem coxit senem,</p>
  <p><pb n="414"/> <ptr target="#tn50" n="50"/>Et rursùs ex sene fecit adolescentem? Hipp. Nil agis</p>
  <p>Credo oculis meis ambobus. Tox. Critia glaucoma excute:</p>
  <p>Scis ita certatum inter nos: Crit. Nescio. Tox. Centunculum,</p>
  <p>Farinam, mentitum schema vidisti? Crit: Non quod sciam.</p>
  <p>Tox. Quid tu: vin tibi messem in ore fieri mergis pugneis</p>
  <p>Qui falsa loquare non citatus? Phil. Nil testem hunc moror</p>
  <p>Habeo vnde evincam. Cùm à me veneni emisti poculum</p>
  <p>Scis nummos non numeratos? Tox. Nescio. Phil. At tandem scias</p>
  <p>Haec crumena faciet: cerne sodes tuo occlusam annulo.</p>
  <p>Quid mirare: saluum est sigillum, salua intus omnia.</p>
  <p>Tox. Amabo senex, reclude, atque aufer hinc drachmas duas.</p>
  <p>Phil. Quianam? Tox. Vt priusquàm percipit insania elleborum
  bibas.</p>
  <p>Medice cura teipsum. Nic. Quid est quod video Callicle?</p>
  <p>Call. Mea fuit illa fateor, sororis donum maximae,</p>
  <p>Sed diu est cum patrueli amoris monumentum dedi.</p>
  <p>Nic. Eumene, tuamne agnoscis? Eum. Patrue fateor est mea:</p>
  <p>Sed vnde exciderit, nescio, quomodo in medici manus</p>
  <p>Venerit, nescio: amisisse, quae sisse medhodie, scio.</p>
  <p><pb n="415"/> Hipp. Totâ irrepertam viâ vestigaui, cùm perditam</p>
  <p>Eumenes doleret. Tox. Memini de me petiisse, deque herâ.</p>
  <p>Sic fit cùm malefecerunt, vltrò accusant: Senecio</p>
  <p>Ante delirabas, nunc etiam praeuaricatus es.</p>
  <p>Phil. Nil fallo, nil mentior, trifurcifer hic, non Eumenes,</p>
  <p>Non alius, hic inquam crucis candidatus hanc dedit,</p>
  <p>Occlusit ipsus, ipsus digito impressit annulum.</p>
  <p>Phid. Cognoscendum è signo. Centauro vicinus puer</p>
  <p>Lectitat libellum. Tox. Actionis hic Achilles meae est.</p>
  <p>Nic. Quid egisti Philander: Periimus, Cumene, Eumene.</p>
  <p>Eum. O terra? ô coelum! ô maria Neptuni! estne in coelo Deus</p>
  <p>Qui periuria vindicet, qui mala malis redhostiat,</p>
  <p>Qui sacrilegos halapantas contortiplicato fulmine</p>
  <p>Ad truculenta auerni monstra vorandos praecipites roter:</p>
  <p>Iustitia vbi es? si quicquam es Iustitia, si es vllibi?</p>
  <p>Men’ periurissimi mancipii obrui calumniis</p>
  <p>Dominum innocentem? Nic. Serò hanc rem tibi indignatio est,</p>
  <p>Quoad licuit impendi fauorem, re dubiâ adfui,</p>
  <p>Nunc scelus in aperto est, crumena &amp; annulus peragunt reum.</p>
  <p>Call. Genitor, per omnes oro qui coelum incolunt Deos,</p>
  <p><pb n="416"/> In me iram, in me ferrum stringe, sum nocens merui
  mori.</p>
  <p>Quid autem Eumenes peccauit? hoc doni fatum fuit;</p>
  <p>Ego illi dandâ crumenâ dolorem, &amp; perniciem attuli.</p>
  <p>Eum. A te peccatum nihil est, patruelis, desine,</p>
  <p>Tu, tuúmque donum boni eratis, sed bonis mali malè</p>
  <p>Vtuntur. Call. Egon’ non possim benefacere nisi noceam?</p>
  <p>Eum. Meum hocce fatum est, Callicle, quid agas? coelum iubet,</p>
  <p>Moriamur. Call. Eumene meliora. Eum. Hic anticipet dies</p>
  <p>Quod aliquis olim faciet: vsque adeon’ miserum est mori?</p>
  <p>Qui superstes fidei &amp; iustitiae moritur, vixit satis.</p>
  <p>Non eiicior è vitâ sed exeo, purus, integer.</p>
  <p>Manibus narrabo, fidem periisse, opprimi innocentiam,</p>
  <p>Mancipia in dominos posse, parentes iniquos filiis.</p>
  <p>Call. Non ero superstes, non dices Calliclem infidum Eumeni.</p>
  <p>Si mihi pio licet esse, amare ni prohibes, pater,</p>
  <p>Fidem supremo si permittis periclo perpetem,</p>
  <p>Vnum me neci deuolue, ant vtrumque vnâ voce insimul.</p>
  <p>Qui tuum amas fratrem, meum patruum, patruelem ne veta</p>
  <p><pb n="417"/> Meum amare, tuum nepotem. Nic. Amo te, patrissas
  Callicle:</p>
  <p>Sed hanc quam monstras fidem, meliori reserua tempori,</p>
  <p>Ita te alterius miserescat, ne tui alios misereat.</p>
  <p>Call. Melius-ne fidei tempus esse praestandae potest</p>
  <p>Quàm cùm de salute conclamatum est patruelis optimi?</p>
  <p>Deserere illum, &amp; deiuuare tanto in periculo queam:</p>
  <p>Eum. Quaere apud quem beneficium benè colloces, nam mortuus</p>
  <p>Canis pluris pretii est, quàm ego. Call. Sine apud te collocem,</p>
  <p>Si moreris sequar, vel praibo. Phid. Per Iouem dignus est tuus</p>
  <p>Hic amor, amore: interibi te pendentem animi facit</p>
  <p>Nicobule, ne vel reum non damnes manifestarium,</p>
  <p>Vel innocentem iungas. Phil. Facilè hoc dubio si sinis</p>
  <p>Ted expedibo, vtrumque parentem huc acciri iube.</p>
  <p>Nic. Heu! dolor ingrauescet vnguis esse cupis in vlcere.</p>
  <p>Phid. Ne recusa, necesse est iudicii huius norint exitum,</p>
  <p>Et suprema nato verba dent, supremas lacrymas.</p>
  <p>Fors &amp; mutassit animum dolor: rem infectam plurimi</p>
  <p><pb n="418"/> Vrgemus, quae cùm malè cecidit, tunc factam nolumus.</p>
  <p>Phil. Iube arma supplicii parari, ne quid sit mora</p>
  <p>Dum venit Sosipater, habeo quod antè scire illum attinet.</p>
  <p>Nic. Accite famuli. Phil. Isti inquam struite furcifero crucem.</p>
  <p>Tox. Bona verba medice. Phil. Periurii este cum diis vindices.</p>
  <p>Tox. Nicobule detur seni illi praemium indicii face,</p>
  <p>Nam absque eo esset, fraudes vix reuicissemus Eumenis.</p>
  <p>Quidni autem eodem insuatur culleo parricidii</p>
  <p>Particeps, fors &amp; auctor: sic tu pueros instituis senex</p>
  <p>Fraternam vt fratri nummulis paucis vendas necem?</p>
  <p>Hanc amico praestas operam? Phil. Dum licet, fare vt lubet,</p>
  <p>Mox clarum faciet dies quis possit, aut quis fecerit.</p>
  <p>Adnos traducta causa est: silebitis Callile, Eumene:</p>
  <p>Vel tume, vel ego te calumnior, poenam reus,</p>
  <p>Luet. Tox. Ais quod opto. Phil. Mors esto litis aestimatio.</p>
  <p>Tox. Membra deartuata, exossatum corpus, &amp; quicquid times.</p>
  <p>Phil. Adde boias, equuleos, catastas, &amp; quicquid merx.</p>
</div>
<div type="level1" xml:id="page419-51scena-qvarta.">
  <head><pb n="419"/> <ptr target="#tn51" n="51"/>SCENA QVARTA.</head>
  <p>SOSIPATER. NICOBVLVS. PHILANDER. TOXILVS. CLEOSTRATA.</p>
  <p>MI frater, quo res loco sunt? Nic. De Philandro mox scies.</p>
  <p>Sos. Tuâ dignum aliquid expecto fide ac sapientiâ.</p>
  <p>Phil. Dum contendimus lis creuit. reus non est solus Eumenes,</p>
  <p>Si reus est. Sos. Non frustra est quod istuc verbum corrigis.</p>
  <p>Phil. Quaeritur tresne simul perdendos censeas, an vnicum?</p>
  <p>Sos. Quis dubitet quin rem fieri velim minimo dispendio?</p>
  <p>Phil. Ex quo Charilaus venenum ebibit. Cleo. Ah! Sos. Sta, quid
  fles, mea?</p>
  <p>Cleo. Philander, si vis hic stare me, filium ne nomina.</p>
  <p>Phil. Cauebo quantùm pote erit. quid factum ex quo concidit:</p>
  <p>Cleo. Nil fieri permisi, non vultum condi linteo,</p>
  <p>Non tumulo claudi. Phil. Abunde est, habeo te scelerum caput.</p>
  <p>Sos. Quem dicis? Tox. Here: cerritus, aut lymphatus hic homo
  est,</p>
  <p>Ita illum vndique intemperiae tenent. Phil. Non efugies trifur</p>
  <p>Audite proceres, sinite emergat innocentia,</p>
  <p>Nemo dicentem interpellet, affero mirum nouum.</p>
  <p><pb n="420"/> Furcifer hic quem videtis, sacrilegus, sub tertiam</p>
  <p>Venit ad me, quasi laruatus ementito schemate,</p>
  <p>Gausapina tectus, capillo inspersâ farina candido,</p>
  <p>Nixus bacillo, molitorem simulans rusticum senem.</p>
  <p>Voce me compellat non sua, denarrat fabulas</p>
  <p>Insaniamantis iunenis. Tox. Fidem te reperturum putas</p>
  <p>Fabularum architecte? Sos. Sile quandiu non iubeo interloqui.</p>
  <p>Phil. Postulat venenum, quo illi vitam parentes extrahant</p>
  <p>Priusquàm emanet dedecus latè in viciniam.</p>
  <p>Ast ego qui pellucentes ritè cernebam dolos,</p>
  <p>Nec vndique tectas fraudes, oblatam pecuniam</p>
  <p>Cùm crumenam hac capio, negotium fingo, signari volo,</p>
  <p>Toxicum in manus do rusticulo seni sed Toxilo.</p>
  <p>Tox. Si vera faris vterque magnae debemur cruci,</p>
  <p>Puerum occidisti qui dabas instrumentum necis.</p>
  <p>Phil. Suspecta serui larua, oratio, fides, manus,</p>
  <p>Fecere timidum. Deinde &amp; artem diuinam nefas</p>
  <p>Polluere vllius caede mortalis, vitam dare</p>
  <p><ptr target="#tn52" n="52"/>Et sospitatem medici est, Phoebus hâc coelum via</p>
  <p>Meruit, &amp; ille serpens populis non terror, at salus.</p>
  <p>Tutela mundi medicus est, reparator virium,</p>
  <p>Vitae repertor, mortis colluctatorviuidus,</p>
  <p>Beatitatis anchora, fortis abactor torminum.</p>
  <p><pb n="421"/> Egon’ eâ manu quâ vitam sum solitus, ferrem necem?</p>
  <p>Me priùs tridente telo Iuppiter faciat Aesculapium.</p>
  <p>Ergo seu vera, seu falsa audirem, ni nocumento forem,</p>
  <p>Succum quem dedi Mandragorae est, somnifer, non lethifer.</p>
  <p>Cleostrata nominari iam permitte filium,</p>
  <p>Non mors Charilaum tuum, sed dulcis oppressit sopor.</p>
  <p>Cleo. Quid ais Philander? Tox. Persolas nugas. Phil. Viuit
  tuus.</p>
  <p>Tox. Gerrae germanae. Phil. Placidè dormit. Cleo. O mea
  opportunitas!</p>
  <p>Phil. Sistite me vbi positum est cadauer, incolumem dabo.</p>
  <p>Cleo. Si faxis. Tox. Nam repentè factu’st de medico magus.</p>
  <p><ptr target="#tn53" n="53"/>Phil. Arma expediui, ducite. Sos. Bonâ sequamur alite.</p>
  <p>Cleo. Hîc iacet, accurre. Phi. Parca puppum hunc rapuisses
  mala?</p>
  <p>Tox. Ite, ite, vos vnus praestigiator Corinthius</p>
  <p>Tot viros sapientes stupidos facit Achaicus planus,</p>
  <p>Phil. Hac sorbitiunculâ reuiuiscet. Tox. Medea Dorica</p>
  <p>Vin’ apparari cacabum quo artus pueri concoquas?</p>
  <p>Phil. Sinite permeare succum. Tox. Virgulam cape auream,</p>
  <p><pb n="422"/> Isthmiaca Circe, porrò nil efficies, nulladum</p>
  <p>Placauit Hecatem victima: recedite dum mugiat,</p>
  <p>Magicóque verba fremitu immurmuret, manes vocet,</p>
  <p>Cerberum remeanti Charilai animulae consopiat.</p>
</div>
<div type="level1" xml:id="scena-qvinta.-2">
  <head><ptr target="#tn54" n="54"/>SCENA QVINTA.</head>
  <p>CLEOSTRATA. SOSIPATER. PHILANDER. CHARILAVS. PHIDIPPIDES. TOXILVS.
  EVMENES. CRITIAS. HIPPIAS.</p>
  <p>AV mecastor moueri incipit. Sol. Sine dum, quiesce.</p>
  <p>Cleo. Charilae. Sos. Vah mulier es importuna. Phil. Matrem.</p>
  <p>Nil melius deceat: nihil nocet, permitte magnâ</p>
  <p>Sringere vi, agitare, totum vt excutiat soporem.</p>
  <p>Cleo. Mea vita. Eum. Frater, ah frater. Sol. Surgite, libido</p>
  <p>Mihi quoque est reduces ab orco amores osculari.</p>
  <p>Charilae ten’ teneo? Tox. Dii perduint magum istunc.</p>
  <p>Cleo. Anime mi. Sos, Ten’ video? Tox. Erratis, phantasma
  vestris</p>
  <p>Dat oculis offucias. Eum. Commodum, frater, redisti.</p>
  <p>Char. Quid hic tot homines meum obsident lectum, &amp; quietem:</p>
  <p>Cleo. Puppe mi salue. Char. Salne mater. Call. Aue patruelis.</p>
  <p><pb n="423"/> Char. Tàm citò redisti Callicle? Sos. Fili. Char. Pater
  mi</p>
  <p>Ades improuisus, citiùs redisti quam putarim.</p>
  <p>Nic. Saluere nepotem iubet patrius. Char. O Nicobule</p>
  <p>Mi patrue, falsus ergo te rumor ferebat</p>
  <p>Latronum manis periisse. Iam satisne salue?</p>
  <p>Call. Valemus omnes, siquidem vales. Char. Quidni valerem?</p>
  <p>At pudet de lecto surgere me praesente vobis.</p>
  <p>Phil. Excute sis somnum, deambula. Char. Totus erubesco.</p>
  <p>Phil. Pudere non debet, cuius non potest pigere.</p>
  <p>Char. Quianam? Phil. Quia enim solius debet pigere culpae,</p>
  <p>Eiusdem &amp; pudere. Char. Jntempestiuus somnus istic</p>
  <p>Culpa non fuit, Philander? Phil Non, si erat coactus.</p>
  <p>Runc sta, &amp; responde rogatus. quis misit hunc soporem</p>
  <p>Char. Calix auidiore quem totum spiritu perhausi.</p>
  <p>Phil. Quo fuit sapore: Char. Frigoris peracuti, amari.</p>
  <p>Phil. Fugam meditatur furcifer: famuli tenete.</p>
  <p>Tox. Enim quod est, quod non est à puero exprimetis.</p>
  <p>Phil. Iam nebulae absistunt oculis, iam fraudes patescunt.</p>
  <p>Char. Quid rerum est Philander? Eum. Perge frater, deuoramus</p>
  <p>Tua dicta auribus iciunis. Phil. Quis tibi cantharum illum</p>
  <p><pb n="426"/> Propinauit pocillator? Char. Quis? Ego mihipte.</p>
  <p>Phil. Quis te hortatus est vt biberes: Char. Mea sitis me. Phil.
  Vbi tunc</p>
  <p>Eumenes: Char. Nescio, abieras frater positurus aestum.</p>
  <p>Eum. O mea commoditas! Sos. Quis abaco conclusit poculum istuci</p>
  <p>Char. Nescio, hodiernum esse oportet. Tox. Sic est. Sos.
  Eumenis-ne</p>
  <p>Latus reliquisti? Char. A meridie, nec vnguem. Tox. Ab ortu</p>
  <p>Solis ad meridiem? Eum. Tibi, genitor, perdius adessem</p>
  <p>Tute imperasti. Char. Frater quid hîc agitur? egone</p>
  <p>Tibi nocuerim? Eum. Vereor tu tibi mage cantharo isto.</p>
  <p>Char. Ignosce genitor, aestus vrgebat malignè,</p>
  <p>Temperare non potui. Sos. Metum pone Charilae,</p>
  <p>Quod vales periclo te eximis, tuosque. Nic. Bulgam</p>
  <p>Agnoscis istanc? Char. Quam perdidisti frater ecce.</p>
  <p>Hippia vnde repertam sustulisti? Hipp. Praeda fuuit</p>
  <p>Alterius, ante in manus quàm meas veniret. Phid. Ecquid</p>
  <p>Nosti sigillum fratris? Char. A Chirone Achilles</p>
  <p>Puer edocetur. Phid. Quem dicis annulum vbi esse censes:</p>
  <p><pb n="425"/> Char. Perierat simul cum marsupio. Phid. Detecta fraus
  est,</p>
  <p>Quid adhuc moramur? Tox. Pueron’ credere est seueri</p>
  <p>Iudicis? Phid. Hominem succutite, parebit sigillum.</p>
  <p>Tox. Non patiar tantum dedecus. Egon’ furta feci?</p>
  <p>Egon’ parietes perfodi? Egon’ arcas reclusi?</p>
  <p>Sol. Luctatur, pallet, manicas actutum inditote.</p>
  <p>Tox, Hera sinis fieri hanc iniuriam seruo fideli:</p>
  <p>Crit. Necquicquam es. Sos. Manus adstringite valdè valdius. Hipp.
  Vah</p>
  <p>Turbulentus es Toxile. Tox. Cleostrata. Cleo. Quid reclamas?</p>
  <p>Fidem, salutem, innocentiam meliùs vocato.</p>
  <p>Tox. Mecum illa pereunt. Crit. Hippia scrutare peras,</p>
  <p>Amquiram ego ab vnguiculo vsque ad supremum capillum.</p>
  <p>Tox. Bustirapi. Hipp. Nil paret. Tox. Bucaedae. Crit. Perge,
  voce</p>
  <p>Polles. Tox. Restiones. Hipp. Nam tibi restis texta dudùm.</p>
  <p>Tox. Fur, latro. Crit. Non cessas. Tox. Lutum. Crix. Caput
  mouere?</p>
  <p>Tox. Bat, bat, Critia, ne attige. Crit. Enim quid id est? Tox.
  Tangis vlcus.</p>
  <p>Crit. Sine. sic dum saniem exprimam. Tox. Non sistis impudice?</p>
  <p>Crit. Reperi. Tox. Paricida. Crit. Latet in occipite, adiuua
  sis</p>
  <p><pb n="426"/> Hippia. Tox. Carnufex. Crit. Tibi fuero. Tox. Fidernpio
  tu.</p>
  <p>Crit. Teneo. Hipp. E duce sis, recide filum. Crit. Here quod
  petebas</p>
  <p>Explora. Eum. Meumne genitor agnoscis sigillum? Tox. Heu!</p>
  <p>Sos. Architecte, satorque scelerum, &amp; messor execrande.</p>
  <p>Tox. Here ignosce, fateor peccatum est, sed piget me.</p>
  <p>Sol. Tantas turbellas meâ in domo ted excitare?</p>
  <p>Tox. Heu poenitet. Sos. Perdere velle primogenitum herilem?</p>
  <p>Tox. Pessumè factum Sosipater. Sos. Truculente parricida.</p>
  <p>Seculi tui portentum. Tox. Merui plura dicta</p>
  <p>Quam quae maledicis. Sos. Facta dictis saeuiora</p>
  <p>Sacrilege expecta. Nic. Non potes hac causâ esse saeuus,</p>
  <p>Diritas te sceleris faciet clementem, &amp; benignum</p>
  <p>Quodcunque statuas. Tox. Ignosce here, dextram tuam per,</p>
  <p>Per tuam pietatem. Sos. Ducite in antrum tenebricosum.</p>
  <p>Tox. Tuam fidem Cleostrata. Sol. Impingite catenas</p>
  <p>Crassas, ponderosas. Tox. Cleostrata Toxilus te.</p>
  <p>Cleo. Nimiùm ausis es, omnem familiam pessumdedisti.</p>
  <p>Tox. Semper fidelem habuisti. Sos. Facite inediâ maceretur,</p>
  <p><pb n="427"/> Tum suffringantur genua ferro, tridente acuto.</p>
  <p>Tox. Basilicè verii miser, neminem miseret mei. Eum. Jstic</p>
  <p>Quamquàm me penè crudeliter vitâ &amp; salute</p>
  <p>Deuoluit suis sutelis falsidicis scelestis,</p>
  <p>Tamen hanc condona culpam genitor. Sos. Sycophantae,</p>
  <p>Periurissumo quantùm natum est hominum latroni,</p>
  <p>Hosti tuo, meóque, post capital, &amp; ingens</p>
  <p>Felicitatis odium herilis vita constet?</p>
  <p>Phid. Tun’ viperae illi propitiam exores salutem</p>
  <p>Eumene? huic mancipii monstro? Vereor nimis pius sis.</p>
  <p>At tu Sosipater iube mundum hâc peste liberari,</p>
  <p>Ne spurco Spiritu dum serenum est, vitiet auras.</p>
  <p>Sos. Tuus esto Phidippide, tormenta omnia experire.</p>
  <p>Diu se mori velit, sciátque, sentiátque.</p>
  <p>Phid. Ducite ergò. Tox. Occidi. Phid. Si non sequitur, rapite foràs
  hinc,</p>
  <p>Facite inter coelum atque terram medius sit in cauernâ.</p>
  <p>Tox. Ah medice, ab carnufex, absque te esset mea valerent</p>
  <p>Consilia. Crit. Dum maledicis furcifer, morare.</p>
  <p>Tox. Velim vt dicis. Grit. Cur ità? Tox. Furcifer nunc esse
  malim</p>
  <p>Quàm furciferendus. Crit. Argutus es philomore. Tox. Namnam</p>
  <p>Me decet qui in vitâ fui argutus, acute moriri.</p>
</div>
<div type="level1" xml:id="page428-55scena-sexta.">
  <head><pb n="428"/> <ptr target="#tn55" n="55"/>SCENA SEXTA.</head>
  <p>SOSIPATER. PHILANDER. CLEOSTRATA. EVMENES. CHARILAVS.</p>
  <p>TIBI autem Philander, quae meritorum gratia</p>
  <p><ptr target="#tn56" n="56"/>Quod pretium amoris fuerit? tu pessumdatam</p>
  <p>Domum erexisti, patrem duorum liberûm</p>
  <p>Fecisti ex orbo: quod viuo, quod viuit mei</p>
  <p>Imago tuum est. Phil. Amici hoc officium puta,</p>
  <p>Non operae Sosipater: prodesse cùm potes</p>
  <p>Citrà mercedem, pulcrum est. Iusserunt Dei</p>
  <p>Quot habeo comites inde ab adolescentiâ,</p>
  <p>Ars, amor, sapientia, sanctitas, probitas, fides.</p>
  <p>Cleo. Dii mecastor potentes, te digni, quibus</p>
  <p>Vitam meam, &amp; meorum sacrificem lubens</p>
  <p>Quam reddidisti. Eum. At ego qui auerni faucibus</p>
  <p>Ereptus adsto, quas tibi grates duim?</p>
  <p>Cesso etiam manum prendere? ô salutarem manum!</p>
  <p>O dextram. estne istaec hominis, superi, dextera</p>
  <p>An verò hygiae: ô meae salutis artifex,</p>
  <p>Apotheca vitae. Phil. Tantùm non est gloriae</p>
  <p>Seruasse vitam, quantùm dedecoris foret</p>
  <p>Si te prodidissem: debui si quid dedi;</p>
  <p>Iustitiae debui, dedi innocentiae.</p>
  <p>Eum. Dedisti non ingrata: impius sim, barbarus,</p>
  <p>Parricida, sacrilegus, non homo, non Eumenes,</p>
  <p>Si patrem te, si salutis non colo Deum:</p>
  <p><pb n="429"/> Fecisti hodiè me clientem in perpetuum modi.</p>
  <p>Char. Quando se tibi obstrictos parentes autumant,</p>
  <p>Quanquàm quid rerum agatur nescio, me tamen</p>
  <p>Tibi dedo Philander, clientes ambo fratres habe.</p>
  <p>Eum. Frater heu nescis, at is téque, méque de nece</p>
  <p>Non dubiâ eripuit; ni sic periisses, perieram.</p>
  <p>Phil. Pueri felices viuite, &amp; patriae, &amp; patri</p>
  <p>Probate curas: discite, virtutis decus:</p>
  <p>Sic pios, sic pudicos diuûm tutatur fauor.</p>
  <p>Haec sunt futuri signa, praeteriti Eumene</p>
  <p>Pretia pudoris: sic viue vt coelum tui</p>
  <p>Nunquàm pudeat, pigeatue: curae te Deis</p>
  <p>Scito esse dùm probus es. vis, furor, audacia,</p>
  <p>Armata ferro, veneno, sycophantiâ</p>
  <p>Probitatem oppugnant, sed plùs vltra non datur:</p>
  <p>Inermi sanctitate nihil est fortius.</p>
  <p>Eum. Gratum est quod me etiam dictis meliorem facis.</p>
  <p>Disciplinae sociis, voluptati parentibus</p>
  <p>Patriae saluti curabo esse, mihi bono,</p>
  <p>Vt sibi optimi quique meam doctrinam expetant.</p>
  <p>Nunc te, genitor, téque mater, vos oro, obsecro</p>
  <p>Euellite ex animis quod mancipii scelus</p>
  <p>In me blaterauit offuciis fallacibus.</p>
  <p>Si veritas certa constat, si sum qui fui,</p>
  <p>Eumenem agnoscite, vestrum Eumenem. Sos. Fili enicas,</p>
  <p>Ted illustrauit praestigiatriae calumnia,</p>
  <p>Nil abstulit probitatis: gratior est ex nubilo</p>
  <p>Dies serenus, sunt suae nocti vices:</p>
  <p><pb n="430"/> Plus placet, qui aliquando displicet. Te tuo gradu</p>
  <p>Amoris nate restituo, totum Eumenem</p>
  <p>Toto sinu recipio. Tu quoque quod meus</p>
  <p>In te peccauit animus, &amp; caecus timor,</p>
  <p>Jrae, dolori, furori dona. Eum. Ne roga</p>
  <p>Suetum imperari: vultus iratos patris</p>
  <p>Vidisse, lucrum est: luminum incensae faces,</p>
  <p>Furor ex dolore: seuerus iudicii tenor,</p>
  <p>Praeiudicata mortis aestimatio,</p>
  <p>Nati abdicatio, illa virtutem docent,</p>
  <p>Tali placere patri certa est vitii fuga,</p>
  <p>Qui dum amat probitatem, odisse &amp; filium potest.</p>
  <p>Domesticus hic me censor non faxit probum?</p>
  <p>Cleo. Gaudeo cùm salui viuimus omnes: eia iam</p>
  <p>Hinc rectà ad coenam, amoenè condamus diem.</p>
  <p>Pollucibilis amoenitatis. Sos. Benè mones,</p>
  <p>Adeamus intrò, genialis istic est dies.</p>
  <p>GREX.</p>
  <p>NI lumbi diu sedendo doleant vos quoque</p>
  <p>Spectatores, ad coenam huc inuitem lubens:</p>
  <p>Sed tot vmbris vereor vt ne sit apud nos locus.</p>
  <p>Interim qui voltis sycophantas perditos,</p>
  <p>Quique virtutem gaudetis saluam Plaudite.</p>
  <p>Qui bonis bene cupitis, &amp; malis malè, Plaudite.</p>
  <p>Qui vitae auctorem medicinam amatis, Plaudite.</p>
  <p>Nemon’ plaudit? ego pol scenae plandam, &amp; mihi.</p>
</div>
<div type="level1" xml:id="back">
  <head>Back</head>
  <p></p>
</div>
        
<div type="notes"><note xml:id="tn1"><p><hi rend="footnote">1</hi> <hi rend="italic">In margine</hi> Apuleius l. 10.
    Metamorph. Qui &amp; vocat illam Tragoediam non fabulam, &amp; à
    socco ad cothurnum ascedere profitetur.</p></note>
<note xml:id="tn2"><p><hi rend="footnote">2</hi> <hi rend="italic">In margine</hi> Ad venationem se
    comparant fratres duo.</p></note>
<note xml:id="tn3"><p><hi rend="footnote">3</hi> <hi rend="italic">In margine</hi> Dum euocatur seruus
    internum fratris moerorem abstergere conatur Charilaus.</p></note>
<note xml:id="tn4"><p><hi rend="footnote">4</hi> <hi rend="italic">In margine</hi> Religiosissimis
    verbis iurauit inter duos periturum esse secretum. Petron. in
    Sat.</p></note>
<note xml:id="tn5"><p><hi rend="footnote">5</hi> <hi rend="italic">In margine</hi> Toxilum ob
    segnitiem &amp; ganearum studium grauiter obiurgat Eumenes.</p></note>
<note xml:id="tn6"><p><hi rend="footnote">6</hi> <hi rend="italic">In margine</hi> Patruelis inopinatò
    interuenit, &amp; iuuenum consilia devenatione retardat.</p></note>
<note xml:id="tn7"><p><hi rend="footnote">7</hi> <hi rend="italic">In margine</hi> Nicobuli Patris sui
    mortem patruo Sosipatro nuntiat Callicles.</p></note>
<note xml:id="tn8"><p><hi rend="footnote">8</hi> <hi rend="italic">In margine</hi> Secum deliberat
    solus de perdendo Eumene.</p></note>
<note xml:id="tn9"><p><hi rend="footnote">9</hi> <hi rend="italic">In margine</hi> Hic illam paulatim
    aduersus priuignum incitare incipit.</p></note>
<note xml:id="tn10"><p><hi rend="footnote">10</hi> <hi rend="italic">In margine</hi> Redux seruus
    dominam docet vbi moratus sit Sosipater, &amp; quid periculosè
    Charilao inter venandum euenerit.</p></note>
<note xml:id="tn11"><p><hi rend="footnote">11</hi> <hi rend="italic">In margine</hi> Commotae periculi
    comemoratione Cleostratae acriores stimulos admouet Toxilus.</p></note>
<note xml:id="tn12"><p><hi rend="footnote">12</hi> <hi rend="italic">In margine</hi> Habes solitudinis
    plenam fiduciam, habes capax necessarii facinoris otium, nam quod
    nemo nouit, pene non fit. Apul.</p></note>
<note xml:id="tn13"><p><hi rend="footnote">13</hi> <hi rend="italic">In margine</hi> Rediturus ad herum
    Hippias monet perditam ab Eumene crumenam cum annulo.</p></note>
<note xml:id="tn14"><p><hi rend="footnote">14</hi> <hi rend="italic">In margine</hi> Permittit
    Cleostrata venenum parari Eumeni, non tamen praesentaneum.</p></note>
<note xml:id="tn15"><p><hi rend="footnote">15</hi> <hi rend="italic">In margine</hi> Proripuit sese de
    repente Toxilus, Cleostrata autem rei quam eius auspiciis aggreditur
    periculum apud se perpendit.</p></note>
<note xml:id="tn16"><p><hi rend="footnote">16</hi> <hi rend="italic">In margine</hi> Mutato habitu in
    formam serui pistrinarii apparet Toxilus. Cum hac larua medicum
    decepturus speratur. Pecuniam igitur ad veneni emptionem
    accipit.</p></note>
<note xml:id="tn17"><p><hi rend="footnote">17</hi> <hi rend="italic">In margine</hi> Accepta potestate
    abuti statuit Toxilus ad mortem inimico inferendam.</p></note>
<note xml:id="tn18"><p><hi rend="footnote">18</hi> <hi rend="italic">In margine</hi> Haec molientem
    Toxilum in ficto illo habitu intercipit, &amp; agnoscit Hippias.</p></note>
<note xml:id="tn19"><p><hi rend="footnote">19</hi> <hi rend="italic">In margine</hi> Ereptum se periculo
    gaudet &amp; ad medicum currit.</p></note>
<note xml:id="tn20"><p><hi rend="footnote">20</hi> <hi rend="italic">In margine</hi> Ianuam medici
    pulsans, ab eius seruo conuiciis excipitur.</p></note>
<note xml:id="tn21"><p><hi rend="footnote">21</hi> <hi rend="italic">In margine</hi> Cum medico agit,
    &amp; multa fabulatus tandem ab eo venenum impetrat.</p></note>
<note xml:id="tn22"><p><hi rend="footnote">22</hi> <hi rend="italic">In margine</hi> Sibi gratulatur de
    decepto medico.</p></note>
<note xml:id="tn23"><p><hi rend="footnote">23</hi> <hi rend="italic">In margine</hi> Accipit à medico
    venenum, cuius pretium quia per otium non potest numerare, crumenam
    apud eum deponit fideliter obsiguatam.</p></note>
<note xml:id="tn24"><p><hi rend="footnote">24</hi> <hi rend="italic">In margine</hi> Quasi re bene gestâ
    omnibus laetitiis incedit Toxilus, &amp; venenum diluit, abacóque
    includit.</p></note>
<note xml:id="tn25"><p><hi rend="footnote">25</hi> <hi rend="italic">In margine</hi> Missus continuò
    furcifer venenum praesentarium conparat, idque vino diligenter
    dilutum, insontis priuigni praeparat exitio, Apul.</p></note>
<note xml:id="tn26"><p><hi rend="footnote">26</hi> <hi rend="italic">In margine</hi> Redeunt è venatione
    fratres, siti &amp; aestu confecti.</p></note>
<note xml:id="tn27"><p><hi rend="footnote">27</hi> <hi rend="italic">In margine</hi> Incidit in scyphum
    paratum fratri illúmque imprudens exhaurit.</p></note>
<note xml:id="tn28"><p><hi rend="footnote">28</hi> <hi rend="italic">In margine</hi> Forte fortuna puer
    ille iunior proprius pessimae foeminae filius prandio iam capto
    sitiens, repertum vini poculum, in quo venenum latitabat inclusum,
    nescium fraudis occultae, continuo perduxit haustu qui vbi fratri
    suo paratam mortem ebibit, exanimis terrę procumbit. Apul.</p></note>
<note xml:id="tn29"><p><hi rend="footnote">29</hi> <hi rend="italic">In margine</hi> In Charilaum
    iacentem seruus incidit, &amp; familiam ciet clamoribus.</p></note>
<note xml:id="tn30"><p><hi rend="footnote">30</hi> <hi rend="italic">In margine</hi> Accurrit ad voce
    Toxilus, &amp; veneni sui effectum spectat desperabundus.</p></note>
<note xml:id="tn31"><p><hi rend="footnote">31</hi> <hi rend="italic">In margine</hi> Cleostratam super
    filii corpus pene exanimatam solari conantur serui.</p></note>
<note xml:id="tn32"><p><hi rend="footnote">32</hi> <hi rend="italic">In margine</hi> Toxilum criminis
    accusat Cleostrata sed illud ipse nouâ sycophantiâ in Eumenem
    deonerat.</p></note>
<note xml:id="tn33"><p><hi rend="footnote">33</hi> <hi rend="italic">In margine</hi> Solatur ad quod
    Toxili consilio modum inueneris perdendi Eumenis.</p></note>
<note xml:id="tn34"><p><hi rend="footnote">34</hi> <hi rend="italic">In margine</hi> Cleostrata Eumenem
    leuiter increpat dissimulato dolore.</p></note>
<note xml:id="tn35"><p><hi rend="footnote">35</hi> <hi rend="italic">In margine</hi> Mortuo fratri
    lacrymas pietatis indices impendit Eumenes, &amp; fidem somniis
    factam luget.</p></note>
<note xml:id="tn36"><p><hi rend="footnote">36</hi> <hi rend="italic">In margine</hi> Sosipater Charilai
    mortem discit &amp; deflet.</p></note>
<note xml:id="tn37"><p><hi rend="footnote">37</hi> <hi rend="italic">In margine</hi> Toxilus Eumenem
    apud Sosipatrum parricidii accusat.</p></note>
<note xml:id="tn38"><p><hi rend="footnote">38</hi> <hi rend="italic">In margine</hi> Callicles
    Sosipatrum aduersus Eumenem mitigare conatur.</p></note>
<note xml:id="tn39"><p><hi rend="footnote">39</hi> <hi rend="italic">In margine</hi> Sosipater Eumeni
    parricidium obiicit, hic scelus eiusmodi à se quantùm potest
    depellit.</p></note>
<note xml:id="tn40"><p><hi rend="footnote">40</hi> <hi rend="italic">In margine</hi> Nicobulus Calliclis
    pater ex improniso suis restitutus apparet.</p></note>
<note xml:id="tn41"><p><hi rend="footnote">41</hi> <hi rend="italic">In margine</hi> Eumenes suam secum
    sortem lamentatur.</p></note>
<note xml:id="tn42"><p><hi rend="footnote">42</hi> <hi rend="italic">In margine</hi> Callicles Toxilum
    placare conatur aduersus Eumenem, sed frustrà.</p></note>
<note xml:id="tn43"><p><hi rend="footnote">43</hi> <hi rend="italic">In margine</hi> Suadet Eumemi
    Callicles vt factum agnoscat, &amp; eius veniam à patre supplex
    impeeret.</p></note>
<note xml:id="tn44"><p><hi rend="footnote">44</hi> <hi rend="italic">In margine</hi> Philander medicus
    accitu Toxili in Sosipatri domum venit, reducem Nicobulum
    salutaturus.</p></note>
<note xml:id="tn45"><p><hi rend="footnote">45</hi> <hi rend="italic">In margine</hi> Coacto ludicum
    domesticorum coetu Sosipater cognosci causam Eumenis iubet, totique
    negotio Nicobulum praeficit.</p></note>
<note xml:id="tn46"><p><hi rend="footnote">46</hi> <hi rend="italic">In margine</hi> Nicobulus Toxilum
    actorem iubet acciri, iudices interim ad clementiam, saluis legibus,
    hortatur.</p></note>
<note xml:id="tn47"><p><hi rend="footnote">47</hi> <hi rend="italic">In margine</hi> Causa vtrimque
    magna contentione agitatur, &amp; innocentia perfidiae succumbente
    eius patrocinium medicus suscipit.</p></note>
<note xml:id="tn48"><p><hi rend="footnote">48</hi> <hi rend="italic">In margine</hi> Placuit illum
    promptissimum seruum, qui solus hęc ita gesta esse scite diceretur,
    sisti modis omnibus oportere: Nec tantillum cruciarius ille vel
    fortuna tam magni iudicii, vel confertae conspectu curiae vel certè
    noxia conscientia sua deterritus, quae ipse finxerat quasi vera
    adseuerare, atque adserere incipit. Quod se vocasset indignatus
    fastidio nouercae iuuenis, quod vlciscens iniuriam filii eius
    mandauerat necem, quod promisisset grande silentij praemium, quod
    recusanti mortem sit comminatus, quod venenum sua manu temperatum
    dandum fratri reddiderit? quod ad criminis probationem reseruatum
    poculum neglexisse suspicatus, sua postremum manu porrexerit puero.
    Apul.</p></note>
<note xml:id="tn49"><p><hi rend="footnote">49</hi> <hi rend="italic">In margine</hi> Eleganter ab
    Epicuro dictum puto, Potest nocenti contingere vt lateat, latendi
    fides non potest. Ita est, tuta celera esse possunt, secura non
    possunt. Prima &amp; maxima peccantium est poena, peccasse, quoniam
    sceleris in scelere supplicium est. Sed nihilominus &amp; haec &amp;
    illa secundae poenae premunt, ac sequuntur, timere semper &amp;
    expauescere, &amp; securitati diffidere. Sen. ep. 97.</p></note>
<note xml:id="tn50"><p><hi rend="footnote">50</hi> <hi rend="italic">In margine</hi> Videtur lusisse
    &amp; peccasse sciens Plautus cùm dixit in Pseud. Item vt Medea
    Peliam concoxit senem Quem medicamento &amp; suis venenis dicitur
    Fecisse rursus ex sene adolescentulum.</p></note>
<note xml:id="tn51"><p><hi rend="footnote">51</hi> <hi rend="italic">In margine</hi> Accitis parentibus
    renuntiat medicus non mortuum esse, sed dormire Charilaum, &amp;
    Toxili artes reuincere incipit.</p></note>
<note xml:id="tn52"><p><hi rend="footnote">52</hi> <hi rend="italic">In margine</hi> Nam cum venenum
    peremptorium comparare pessimus iste gestiret, nec meae sectę
    crederem conuenire, causas vlli praebere mortis, nec exitio, sed
    saluti hominum medicinam quaesitam esse didicissem, verens ne
    fidaturum me negassem intempestiua repulsa viam sceleri
    subministrarem, dedi non venenum sed somniferum Mandragorae illud,
    grauedinis compertae famosum, &amp; morti simillimi soporis efficax.
    Apul.</p></note>
<note xml:id="tn53"><p><hi rend="footnote">53</hi> <hi rend="italic">In margine</hi> Si verè puer meis
    temperatam manibus sumpsit potionem, viuit, quiescit, &amp; dormit,
    &amp; protinus marcido sopore discusso, remeabit ad diem
    lucidam.</p></note>
<note xml:id="tn54"><p><hi rend="footnote">54</hi> <hi rend="italic">In margine</hi> Excitatur
    Charilaus, &amp; caeterae Toxili fraudes &amp; periuria
    patescunt.</p></note>
<note xml:id="tn55"><p><hi rend="footnote">55</hi> <hi rend="italic">In margine</hi> A Sosipatro eiúsque
    filiis Reuiuiscentibus gratiae Philandro medico aguntur.</p></note>
<note xml:id="tn56"><p><hi rend="footnote">56</hi> <hi rend="italic">In margine</hi> Et illius quidem
    senis famosa atque fabulosa fortuna, prouidentiae diuinae condignum
    accepit exitum, qui momento modico, imo puncto exiguo, post
    orbitatis periculum adulescentium duorum pater repente factus est.
    Apul.</p></note></div>

    </body>
</text>
</TEI>

<?xml version="1.0" encoding="utf-8"?>
<?xml-model
    href="https://xmlschema.huygens.knaw.nl/translatin.rng"
    type="application/xml"
    schematypens="http://relaxng.org/ns/structure/1.0"
?>
<TEI xmlns="http://www.tei-c.org/ns/1.0" xml:id="translatin0108" xml:lang="lat">
<teiHeader>
<fileDesc>
    <titleStmt>
        <title type="main">Conradinus tragoedia</title>
        <title type="sub"></title>
        <author>Vernulaeus, Nicolaus</author>
        <editor>Jan Bloemendal</editor>
        <respStmt>
            <resp>transcription</resp>
            <name>Jan Bloemendal et al.</name>
        </respStmt>
    </titleStmt>
    <publicationStmt>
        <publisher>Petrus Sassenus &amp; Hieronymus Nempaeus</publisher>
        <pubPlace>Louvain</pubPlace>
        <date>1656</date>
    </publicationStmt>
    <sourceDesc>
        <bibl>
            Identifier: <name>Vernulaeus-Conradinus</name><lb/>
            Short title: <title>Conradinus</title><lb/>
            Year of first edition: <date>1628</date><lb/>
            Author information:<lb/>
            Alias: Vernulz, Nicolas de<lb/>
            Birth: 1583, Robelmont<lb/>
            Death: 1649, Louvain<lb/>
            Floruit: None, Louvain<lb/>
            <ref target="https://en.wikipedia.org/wiki/Nicolaus_Vernulaeus">Link</ref><lb/>
            <emph>Nicolai Vernulaei Tragoediae (1656)</emph><lb/>
            <ref target="https://books.google.nl/books?id=hgDowgEACAAJ">Source link</ref>
        </bibl>
    </sourceDesc>
</fileDesc>
<profileDesc>
    <textClass>
        <keywords>
            <term type="diction">verse</term>
            <term type="genre">tragedy</term>
            <term type="acts">5</term>
            <term type="chorus">yes</term>
            <term type="medium">printed</term>
        </keywords>
    </textClass>
</profileDesc>
</teiHeader>
<text>
    <body>
        <div type="level1" xml:id="front">
  <head>Front</head>
  <p>NICOLAI VERNULAEI</p>
  <p>CONRADINVS</p>
  <p>TRAGOEDIA.</p>
  <p>ARGVMENTVM.</p>
  <p>COnradinus Sueviae Ducum ultimus, Caesareâ &amp; re¬</p>
  <p>giâ stirpe Iuvenis, ut regnum Neapolitanum &amp; Si¬</p>
  <p>culum iure sibi debitum, sed à Carolo Andegavensi occupa-</p>
  <p>tum, armis repeteret, è Germania in Italiam cum Fride¬</p>
  <p>rico Duce Austriae cognato suo multaque Nobilium manu</p>
  <p>abit. Illi sese Itali iunxerunt. Commissâ cum Carolo</p>
  <p>pugnâ vincitur Conradinus, &amp; cum Friderico Austrio per</p>
  <p>ignota Italiae loca fugiens Asturam pervenit. Vnde cum</p>
  <p>Pisas transire cogitaret, per annulum, quem nautae pro</p>
  <p>pane comparando oppignerandum tradiderat, proditus,</p>
  <p>capitur ab Asturae Praefecto Ioanne de Frangipanibus, &amp;</p>
  <p>Carolo Andegavensi sistitur. Deliberatur deinde de utrius¬</p>
  <p>que morte, &amp; publicè capite minuendos esse tandem con¬</p>
  <p>cluditur. Ambo ergo in publicam scenam producuntur, &amp;</p>
  <p>inprimis Friderico caput inciditur; deinde Conradino.</p>
  <p>Carolus ipse spectator supplicij esse sustinuit. Accidit anno</p>
  <p>M. CC. LXVIII. XXVI. Octobris.</p>
</div>
<div type="level1" xml:id="main">
  <head>Main</head>
  <div type="level2" xml:id="personae-tragaediae.">
    <head>1. Personae Tragaediae.</head>
    <p>COnradinus Dux Sueviae.</p>
    <p>Fridericus Dux Austriae.</p>
    <p>Elisabetha mater Conradini.</p>
    <p>Nutrix.</p>
    <p>Girardus Pisanus.</p>
    <p>Cosmanus.</p>
    <p>Hurnaisus.</p>
    <p>Marinus Capecius.</p>
    <p>Rogerius Bussus.</p>
    <p>Wernerus Comes.</p>
    <p>Carolus Andegavensis.</p>
    <p>Robertus Comes Flandriae.</p>
    <p>Senatores.</p>
    <p>Joannes de Frangipanibus.</p>
    <p>Robertus Bariensis Scriba.</p>
    <p>Piscator seu Nauta.</p>
    <p>Senex.</p>
    <p>Honorarij pueri &amp; puellae.</p>
    <p>Milites.</p>
    <p><hi rend="bold">Chori.</hi></p>
    <p>CONRADINVS</p>
    <p>TRAGOEDIA.</p>
  </div>
  <div type="level2" xml:id="actvs-primvs.">
    <head>3. ACTVS PRIMVS.</head>
    <p></p>
  </div>
  <div type="level2" xml:id="scena-prima.">
    <head>4. SCENA PRIMA.</head>
    <p>Conradinus, Senex.</p>
    <p>CONRADINVS.</p>
    <p>CAEli Monarcha, magne terrarium parens,</p>
    <p>Cujus tonantes sancta majestas polos,</p>
    <p>Et quicquid infra clauditur, nutu regit,</p>
    <p>Rerumque fluxas omnium sistit vices,</p>
    <p>(5) Ergone semper pectore incerto ferar,</p>
    <p>Et tarda lento vota successu traham?</p>
    <p>Magnus sub isto corde respirat vigor,</p>
    <p>Annos moratus hactenus; sum vir modo,</p>
    <p>Animum virilem, pectus Herois gero.</p>
    <p>(10) Quoties micantes intuor caeli faces,</p>
    <p>Aut pullulantes cerno, quâ campi patent,</p>
    <p>Telluris herbas, me pudet: tollit caput</p>
    <p>Hic quicquid infra est; splendicat, quicquid supra est,</p>
    <p>At lentus in me feruor, &amp; plenae jacens</p>
    <p>(15) Robur juventae est; haereo, &amp; tantum meis</p>
    <p><milestone unit="folio" facs="A"/></p>
    <p><milestone unit="page" facs="2"/></p>
    <p>Me ludo votis; perdo spem, dum spem premo.</p>
    <p>Senex. Te perdet ista spes prius, si non premas.</p>
    <p>Juvenilis ardor spem suam ex votis rapit;</p>
    <p>Metitur animo quicquid ausurus furit,</p>
    <p>(20) Speransque &amp; audens impetu coeco ruit.</p>
    <p>Conr. Auguste Genitor, hic tuos Manes voco,</p>
    <p>In me est paternus sanguis, &amp; Patris vigor,</p>
    <p>Nec hic, nec ille degener; virtus tua</p>
    <p>Latet sub isto pectore, &amp; mentem erigit,</p>
    <p>(25) Et implet annos, &amp; novam aetatem aspicit.</p>
    <p>Tu cerne Natum Genitor, &amp; nostris fave,</p>
    <p>Dum spero, votis, Quod tuum quondam fuit,</p>
    <p>Hoc esto nostrum; si tuus sum haeres, tua</p>
    <p>Asserere regna debeo, &amp; forti potens</p>
    <p>(30) Manu tueri. Roma jam lauros paret,</p>
    <p>Paret &amp; triumphos, Patris auspicijs feror.</p>
    <p>Senex. Utinam feraris. Saepe fortunae Patris</p>
    <p>Dum natus instat, damna fortunae refert.</p>
    <p>Fortuna Patris non facit nato fidem;</p>
    <p>(35) Felicitatis rarus est certae favor;</p>
    <p>Sequitur beatum natus infelix Patrem</p>
    <p>Fortuna dum mutat vices, quaeque antea</p>
    <p>Favit parenti, saepius natum premit.</p>
    <p>Conr. Me Sicula tellus Principem expectat suum,</p>
    <p>(40) Et aequor undas sternit, &amp; sceptrum mihi</p>
    <p>Jam Patris cffert. Ibo, Suevorum sequar</p>
    <p>Ducum labores; indoles non haec situ</p>
    <p>Torpere tetro debet, &amp; Patrum vigor</p>
    <p>Latere nescit; fomites claros tuor,</p>
    <p>(45) Quotquot parentes aut avos numero meos.</p>
    <p><milestone unit="page" facs="3"/></p>
    <p>Spes restat in me Suevicae tantum Domus,</p>
    <p>In me recumbit. Senex. Ne cadat, Princeps, vide.</p>
    <p>Haerede in uno parva spes semper Patrum est.</p>
    <p>Servare magnam qui cupit solus Domum,</p>
    <p>(50) Ne bella tentet; fluxa bellorum est fides.</p>
    <p>Haereditatis maximum est regnum tuae</p>
    <p>Qua Siculus undat Pontus, &amp; fluctus fretum</p>
    <p>Voluit minaces, at potens hostis tenet,</p>
    <p>Hostile quisquis asserit regnum sibi</p>
    <p>(55) Sese ipse fallit. Conr. Si quid adversum est mihi,</p>
    <p>Istâ domabo dexterâ, &amp; ferro viam</p>
    <p>Latè parabo. Gloriae adjiciam Patrum,</p>
    <p>Fortuna palmis quicquid adjiciet meis.</p>
    <p>Non jam moremur, ecce cognatum intuor,</p>
    <p>(60) Pectusque amicum; sit meae sortis comes.</p>
    <p>Senex. Etiam futurus postmodum mortis comes.</p>
    <p>Et una sors &amp; una mors ambos manet.</p>
  </div>
  <div type="level2" xml:id="scena-secunda.">
    <head>5. SCENA SECUNDA.</head>
    <p>Fridericus, Conradinus, Senex.</p>
    <p>FRIDERICVS.</p>
    <p>VT gratus adsim, voveo. Conr. Et optatus venis,</p>
    <p>Nam te requirit cura, quae mentem quatit.</p>
    <p>(65) Frid. Etiamne cura? nobilis nunquam satis</p>
    <p>Tranquilla mens est, igneae semper novus</p>
    <p>Virtutis ardor indolem excelsam trahit.</p>
    <p>Lex ista vita est, agere vel semper pati.</p>
    <p>Vel nulla plebem cura, vel turbat levis;</p>
    <p><milestone unit="folio" facs="A2"/></p>
    <p><milestone unit="page" facs="4"/></p>
    <p>(70) Nos hâc movemur. Nescit Heroum genus</p>
    <p>Unquam quietem; sicque felices sumus,</p>
    <p>Ut inquieti. Regias curae Domos</p>
    <p>Cingunt volantes; leniter rivi fluunt.</p>
    <p>Turbata fluctus aequora involuunt suos.</p>
    <p>(75) Si desit hostis, sufficit moles sibi</p>
    <p>Negotiorum. Nascimur nobis graves,</p>
    <p>Et ipsa curis Aula si forsan vacet,</p>
    <p>Generosa curas mens sibi accersit novas.</p>
    <p>Agedum, quid animo voluis, &amp; magnae capax</p>
    <p>(80) Curae laboras? Con. Nullus hunc animum pavor,</p>
    <p>Sed cura torquet; molior quod me decet,</p>
    <p>Et quod parentes. Faxit! ut caelum meis</p>
    <p>Aspiret ausis; Siciliae regnum peto,</p>
    <p>Avo patrique debitum, &amp; post hos mihi.</p>
    <p>(85) Haec causa bellum poscit, &amp; belli mihi</p>
    <p>Socium requiro. Frid. Praesto sum, belli comes,</p>
    <p>Socius pericli; tu meam nosti fidem;</p>
    <p>Quocumque pergas, huc mihi ad laudem est via.</p>
    <p>Amore junctus si tibi vixi puer,</p>
    <p>(90) Juvenem experire; quisquis hîc animus latet,</p>
    <p>Vitam sub armis prodigus pro te dabit.</p>
    <p>Oculos retorques ? Sen. Nempe sic juvenum tumet</p>
    <p>Ignarus ardor; semper in mortem ruit</p>
    <p>Sperando vitam, nec satis vitae cavet.</p>
    <p>(95) Conr. Avertat Aether omen, in lauros eo</p>
    <p>Et in triumphos; gloriae in partem voco,</p>
    <p>Victoriaeque divido palmas meae,</p>
    <p>Si junctus arma pro meo regno capis.</p>
    <p>Sen. Victoriam, quam dividis, nondum tenes.</p>
    <p><milestone unit="page" facs="5"/></p>
    <p>(100) Frid. Quaecunque laurus gloriae accedet tuae,</p>
    <p>Sit nostra laurus, praemium armorum hoc volo.</p>
    <p>Conr. Est magnus hostis, Fr. Majus hinc surget decus.</p>
    <p>Conr. Regno potitur, Fr. Careat &amp; regno licet.</p>
    <p>Conr. Pellendus inde est, Fr. Arma depellent tua.</p>
    <p>(105) Conr. Incertus armorum exitus semper manet.</p>
    <p>Frid. Cum justa causa est; arma fortunat Deus.</p>
    <p>Conr. Mea regna posco. Fr. Iusta sic causa est tua.</p>
    <p>Co. Ingens periclum est. Fr. Gloria est ingens quoque</p>
    <p>Co. Vitam hanc periclo consecro. Fr. Iunge &amp; meam.</p>
    <p>(110) Conr. Fortuna melior indolem expectat tuam.</p>
    <p>Frid. Cognatus in me si tibi est sanguis, tua</p>
    <p>Fortuna nostra est. Conr. Austriae germen Ducum</p>
    <p>Tu solus hic es. Frid. Sueviae &amp; tu spes Ducum.</p>
    <p>Jungamus arma dum pares fatis sumus.</p>
    <p>(115) Senex. Ut arma, sic mox fata jungetis simul.</p>
    <p>Frid. Etiamne vultus languet, &amp; languet manus?</p>
    <p>Conr. Testor serenae lucis &amp; caeli faces,</p>
    <p>Nec languet animus, nec mihi torpet manus.</p>
    <p>Tibi timemus. Frid. Ne mihi, exclusi metum.</p>
    <p>(120) Hilarumque laetae mentis emergit jubar.</p>
    <p>Et fata, &amp; arma, &amp; dexteram jungo tibi.</p>
    <p>Tecum ibo, &amp; Aethrae si potens Rector favet,</p>
    <p>Tecum redibo. Conr. Pectus hoc, &amp; has manus,</p>
    <p>Istudque cordis nobile excelsi jubar</p>
    <p>(125) Accipio laetus, foedere aeterno fides</p>
    <p>Conjuncta duret. Frid. Voveo, fortunet Tonans.</p>
    <p>Conr. Sit praesto miles, Alpium multis juga</p>
    <p>Superemus armis; visere &amp; Romam juvat.</p>
    <p>Trophaea France militi debes meo,</p>
    <p><milestone unit="folio" facs="A3"/></p>
    <p><milestone unit="page" facs="6"/></p>
    <p>(130) Statuam in cruore, si favet caelum, tuo.</p>
    <p>Paremus arma. Senex. Foedus aeternum ultima</p>
    <p>Fortuna junxit; ite cognati Duces,</p>
    <p>Cognata miseros fata conjungent duos.</p>
    <p>Frid. Quis iste laeto corripit gressu viam?</p>
    <p>(135) Conr. Quae cura rerum est? mente praesagâ feror,</p>
    <p>Italis ab oris, quisquis est, ad nos venit.</p>
  </div>
  <div type="level2" xml:id="scena-tertia.">
    <head>6. SCENA TERTIA.</head>
    <p>Girardus Pisanus, Conradinus,</p>
    <p>Fridericus, Senex.</p>
    <p>GIRARDVS.</p>
    <p>GEneris propago Suevici, sanguis Ducum,</p>
    <p>Clarique Nate Caesaris, faciles tibi</p>
    <p>Ausonia caelos optat, &amp; lauros vovet.</p>
    <p>(140) Conr. Et ipse vobis vivo. Quid porrò? Gir. tua</p>
    <p>Expectat arma, teque quem regem colit,</p>
    <p>Sicula esse Tellus optat, Italia expetit,</p>
    <p>Vos atque; regnis Francus insultat tuis [&lt; Vo]</p>
    <p>Durumque latè saevus imperio jugum</p>
    <p>(145) Cunctis minatur; Nobiles pressi gemunt,</p>
    <p>Plebs servit omnis, virginum &amp; matrum greges</p>
    <p>Amens libido foedat, &amp; sacro irruens</p>
    <p>Avarus auri Carolus Divûm focos ˂ auru</p>
    <p>Arasque sternit, Patria implorat fidem,</p>
    <p>(150) Tuasque vires; tu tuos salvos velis</p>
    <p>Populos &amp; urbes. Mole pugnandum ardua est</p>
    <p>Dominum ut repellas, colla subducas jugo.</p>
    <p><milestone unit="page" facs="7"/></p>
    <p>Tumet ille, sceptris sed tuis; regna obtinet</p>
    <p>Aliena ferro, quasque vi frenat plagas,</p>
    <p>(155) Immitiore saevus exercet manu.</p>
    <p>Miserentur omnes sanguinis Princeps tui.</p>
    <p>Non tu tuorum? Genibus advolui tuis</p>
    <p>Unà &amp; precari, dum licet, Siculos puta.</p>
    <p>Haec summa voti est, ne gravi afflictos jugo</p>
    <p>(160) Patiaris ultra; redde te regem tuis.</p>
    <p>Conr. Et vota tangis nostra, quod poscunt preces</p>
    <p>Agitamus ultrò: nam Alpium cacumina,</p>
    <p>Qua splendicantes cornibus caelos petit</p>
    <p>Apex superbus, nube velatum caput,</p>
    <p>(165) Penetravit animus, si quis est in me cruor,</p>
    <p>Vovi ut paternas asseram terras mihi.</p>
    <p>Quo me vocatis, ibo; cognatum hic vides,</p>
    <p>Etiamque in isto pectore est idem vigor,</p>
    <p>Repetere nostra, Patris &amp; regno frui.</p>
    <p>(170) Frid. Animum fidemque jam dedi, mecum dabunt</p>
    <p>Quos nostra plures Teutonum tellus fovet.</p>
    <p>Opes &amp; animos jungimus. Sed sit satis,</p>
    <p>Ne vota differ, aperit optatis viam</p>
    <p>Dum tempus &amp; res. Con. Miseret, urgendum est opus,</p>
    <p>(175) Arma ergò properè miles. Gir. adjunget suas</p>
    <p>Italia vires, jamque Manfredus fidem</p>
    <p>Retinet tuorum, &amp; Carolo est belli mora.</p>
    <p>Regnum Nepotis ipse tutatur manu.</p>
    <p>Veni, vide, vinces, &amp; auspicijs tuis</p>
    <p>(180) Sternetur hostis. Offero &amp; fidem &amp; manum.</p>
    <p>In arma Tuscos, qui tuum nomen colunt,</p>
    <p>Aliosque ducam. Signa cum expandes tua,</p>
    <p><milestone unit="folio" facs="A4"/></p>
    <p><milestone unit="page" facs="8"/></p>
    <p>Latè per omnes agmina exsurgent plagas.</p>
    <p>Mens una cunctis te suum Regem sequi,</p>
    <p>(185) Exterminare Carolum Conr. grata est fides,</p>
    <p>Auxilia si quae jungis, haud ultra est mora,</p>
    <p>Veniam. Gir. Redibo, Gentium pro te fidem,</p>
    <p>Et arma pro te colligam: vive, &amp; tuis</p>
    <p>Optata venias subditis pridem salus.</p>
    <p>(190) Conr. Et nos eamus, arma jungamus simul.</p>
    <p>Sen. Miseretur aliorum, haud sui, &amp; sic Dux perit.</p>
    <p>Qui facile credit, facile &amp; imprudens cadit.</p>
    <p>Non una fati est causa; cum fatum imminet.</p>
    <p>Impellit hic, vocat iste, concurrunt, juvant,</p>
    <p>(195) Et in ruinam multa detrudit manus.</p>
    <p>En mater; O quot lachrymis istas suis</p>
    <p>Genas rigabit! filium emittet parens.</p>
    <p>Reducem haud videbit. Vita fortis est jocus.</p>
  </div>
  <div type="level2" xml:id="scena-quarta.">
    <head>7. SCENA QUARTA.</head>
    <p>Elisabetha, Nutrix, Senex.</p>
    <p>ELISABETHA.</p>
    <p>QUod omen ergo? lachrymae semper leves</p>
    <p>(200) Cogente nullo proruunt, semper meos</p>
    <p>Perennis oculos imber humectat cadens.</p>
    <p>Feralis animum, (sentio) mordet dolor;</p>
    <p>Venturus ipse est, forte vel praesens nocet.</p>
    <p>Ignara metuo, ignara doleo, nec satis</p>
    <p>(205) Agnosco misera, quod tamen torquet, malum.</p>
    <p>O Nate! forsan quisquis est pro te est dolor,</p>
    <p><milestone unit="page" facs="9"/></p>
    <p>Metuere tantum filio mater queo,</p>
    <p>Cura omnis in te est. Quod Domus magnę gemunt</p>
    <p>Unum est, virescens ne cadat germen Domus.</p>
    <p>(210) Spes in marito Caesare est, at jam occidit,</p>
    <p>Et stirpe in una tota spes stirpis latet.</p>
    <p>Materna parvos cura conatus regit</p>
    <p>Laribusque claudit: nescit Herous vigor</p>
    <p>Sua fata quamdiu corpore infirmo suos</p>
    <p>(215) Expectat annos; mox ubi assurgit sibi,</p>
    <p>Et tangit aetas inclyti metam viri,</p>
    <p>Subit imperandi feruor, &amp; febris Ducum</p>
    <p>Ambitio flammis pectus occultis agit.</p>
    <p>Grave est latere Principi, lucem occupat,</p>
    <p>(220) Avosque voluens &amp; patrum magnum genus,</p>
    <p>Bella, &amp; triumphos, &amp; novas lauros petit.</p>
    <p>Metuo ista mater filio; saepe in suum</p>
    <p>Cadit sepulchrum, Marte qui laurum petit;</p>
    <p>Fortuna ludit Principes, primò inclytas</p>
    <p>(225) Offerre palmas solita mox eadem in nigras</p>
    <p>Mutat cupressos. Parvus haud matri est timor.</p>
    <p>Quod evenire sorte non certâ potest.</p>
    <p>O qui inquietas Principum mentes regis</p>
    <p>Soloque regna dividis nutu Tonans,</p>
    <p>(230) Origo rerum, filij mentem mei</p>
    <p>Rege expeditam, maximae haud curae est capax,</p>
    <p>Et fluctuantis tyro fortunae ruit,</p>
    <p>Et imminentes non satis casus videt.</p>
    <p>At ecce rursus sponte prorumpit sua</p>
    <p>(235) Lachrymosus imber, rursus attonitum ferit</p>
    <p>Ignotus animum vulnere ingenti dolor.</p>
    <p><milestone unit="folio" facs="A5"/></p>
    <p><milestone unit="page" facs="10"/></p>
    <p>Senex. Dolor ominosus semper est qui fit cito.</p>
    <p>Elis. O fida Nutrix, cura quae nati est mei?</p>
    <p>Nut. Sublimis, ingens, esse quae Herois solet.</p>
    <p>(240) Molitur aliquid quod probes, &amp; quod Patrum</p>
    <p>Non vidit aetas, pectore excelso suis</p>
    <p>Meditatur annis addere aeternum decus.</p>
    <p>Elis. Et ista cura est? Nut. Ipse se in lucem trahit.</p>
    <p>Bene natus Heros deserit tandem suae</p>
    <p>(245) Domus latebras, quaerit armorum vias,</p>
    <p>Felicitatis statuat ut culmen suae.</p>
    <p>Senex. Mortalitatis ponat ut pondus suae.</p>
    <p>Elis. Illum una pridem cura sollicitum trahit,</p>
    <p>Transcendere Alpes, &amp; quod ultra spes Patris</p>
    <p>(250) Ostendit illi. Nut. Filij hic ardor tui est;</p>
    <p>Haereditatem Patris armorum sibi</p>
    <p>Statuit suorum praemium. Quid obsidet</p>
    <p>Vultum pererrans pallor? effusis mades,</p>
    <p>Cur tota guttis? pectus exonera hic tuum,</p>
    <p>(255) Metumque solve. Elis. Nescius causae metus</p>
    <p>Sibi ipse causa est. Senex. Ipse se nescit dolor,</p>
    <p>Adversa sic sors praevio semper solet</p>
    <p>Uti flagello, furere cum vult, praemonet.</p>
    <p>Multis dolendum est ante, nam post non licet.</p>
    <p>(260) Elis. Simulachra terrent noctis, &amp; dubius
    sopor</p>
    <p>Toties recurrens, &amp; metum semper trahens.</p>
    <p>Exilio noctu, lachrymae somnum occupant</p>
    <p>Dum quaero Natum, proque Nato brachijs</p>
    <p>Amplector umbras, &amp; leves Manes premo.</p>
    <p>(265) Senex. Braenuntius sic saepe venturi est sopor,</p>
    <p>Imaginemque praebet, ut faciat fidem.</p>
    <p><milestone unit="page" facs="11"/></p>
    <p>Nutrix. Sic dormientes, Domina, formido excita</p>
    <p>Et cura ludit, magnus in Natum redit</p>
    <p>Dum matris ardor. Cernere en Natum licet,</p>
    <p>(270) Adest, &amp; illum miles intrepidus Ducem</p>
    <p>Jam cingit armis. Elis. Rursus exundat dolor.</p>
    <p>Senex. Vitare nemo, quod timet, flendo potest.</p>
  </div>
  <div type="level2" xml:id="scena-qvinta.">
    <head>8. SCENA QVINTA.</head>
    <p>Conradinus, Fridericus, Elisabetha, Senex,</p>
    <p>Nutrix.</p>
    <p>CONRADINVS.</p>
    <p>Sic imus: istis nostra, si caelum favet,</p>
    <p>Spes est in armis, fata monstrabunt viam.</p>
    <p>(275) Ac ecce mater. Frid. Moesta, dejecta, &amp; gravi</p>
    <p>Jam fessa luctu est, matris amplexum pete.</p>
    <p>Conr. Age Mater, ecce gloriae affulsit meae</p>
    <p>Tuaeque tempus; si meae sum spes Domus,</p>
    <p>Si matris, &amp; si spes mei quondam Patris</p>
    <p>(280) Audere tandem debeo, quod me &amp; meam</p>
    <p>Stirpem decebit. Cernis armatas manus,</p>
    <p>Spem miles iste sequitur, &amp; sortem meam.</p>
    <p>Avita repeto regna, justitiae est satis,</p>
    <p>Patris voluntas urget, officij est satis,</p>
    <p>(285) Etiam vocamur, non potest fingi mora.</p>
    <p>Elis. Et me relinques Nate? Con. Si pateris, brevi</p>
    <p>Te rex videbo, gloriâque auctus nova</p>
    <p>Partas Parentis in sinum lauros feram.</p>
    <p>Elis. Virtutis iste fervor, ô Fili, tuum</p>
    <p><milestone unit="page" facs="12"/></p>
    <p>(290) Transcendit aevum, gloriae mentem sitis</p>
    <p>Attollit, iste par sibi nondum est calor:</p>
    <p>Ignorat aetas sortis ambiguae vices.</p>
    <p>Conr. Sub Patre crevi Mater, &amp; primos mihi</p>
    <p>Formavit annos; crede nascuntur viri</p>
    <p>(295) Quicunque nascuntur Duces: Lex est mihi</p>
    <p>Virtus avorum, &amp; patris Augusti labor.</p>
    <p>O ille quantum tramitem stravit mihi!</p>
    <p>Elis. Tibi nempe Nato: solus at tu spes Domus,</p>
    <p>Vnaque tecum, si peris, perit Domus,</p>
    <p>(300) Et stirps parentum. Conr. Mater, hoc omen tui est</p>
    <p>Tantum timoris, Elis. Verus est forsan timor,</p>
    <p>Et jam tot imbres lachrymae ducunt meae,</p>
    <p>Praenuntiusque vix parem mentem dolor</p>
    <p>Vltro fatigat. Conr. Sic tuus pro me, Parens,</p>
    <p>(305) Amor laborat. Elis. Sic tuam forsan Tonans</p>
    <p>Monet parentem, somnia &amp; noctes metum</p>
    <p>Non sponte faciunt, te meus quaerit sopor,</p>
    <p>Frustra &amp; requirit; caetera occultat dolor.</p>
    <p>Vidi rubentem sanguine, &amp; truncum simul.</p>
    <p>(310) Conr. Etiam sopori nescia adscribis fidem?</p>
    <p>Et fucus iste noctis, &amp; veri dolus.</p>
    <p>Superabo quicquid imminet; non est meus</p>
    <p>Sine omine ardor, fata majorum sequor.</p>
    <p>Mecum est, juventa nobilis, patriae decus,</p>
    <p>(315) Itali juvabant Principes. Frid. Ne sit metus,</p>
    <p>In fata Nati trahimur, &amp; sortem tui.</p>
    <p>Quocunque perget, libero fato sequar.</p>
    <p>Una est duorum vita, partimur decus</p>
    <p>Simul &amp; periclum. Elis. Sed tibi metuo quoque.</p>
    <p><milestone unit="page" facs="13"/></p>
    <p>(320) Friderice, gemino territat fato sopor;</p>
    <p>In te recumbit Austriae Domus Ducum.</p>
    <p>Frid. Si in me recumbat, gloriâ augebo Domum.</p>
    <p>Generosa nescit indoles tenebras pati,</p>
    <p>Et claritatis una per bellum est via.</p>
    <p>(325) Con. Vale ergo Mater El. Forte supremum est vale,</p>
    <p>Etiam iste matrem terret amplexus tuam.</p>
    <p>Fr. Te, Domina, salvam jubeo; El. Te salvum precor,</p>
    <p>Aliter veretur quisquis est in me metus.</p>
    <p>Iterum valebis Nate; nec Matri est satis;</p>
    <p>(330) Iterum valebis; Senex. Ominosus est amor,</p>
    <p>Cum sese amori sponte permiscet dolor.</p>
    <p>Nunquam videbis amplius quem sic amas.</p>
    <p>Nutrix. Sperare, Domina, fas sit, huc intus veni</p>
    <p>Elis. Spes nostra Natus. Nu. Fata restituent tibi.</p>
  </div>
  <div type="level2" xml:id="scena-sexta.">
    <head>9. SCENA SEXTA.</head>
    <p>Conradinas, Fridericus, Hurnaisus, Marinus</p>
    <p>Capecius, Rogerius Bussus, Milites.</p>
    <p>CONRADINVS.</p>
    <p>(335) EAmus ergo, audete vos, quo me vocat</p>
    <p>Fortuna Socij, quicquid aspirans Deus</p>
    <p>Concedet, aut sors, omnium est. Fr. Dedimus fidem,</p>
    <p>Etiam hi fideles adferunt bello manus.</p>
    <p>Hurn. Germana rerum jurat haec robur fides.</p>
    <p>(340) Auspicia famae, Magne Dux, sequor tuae,</p>
    <p>Illustris in me sanguis, &amp; cultor tui est.</p>
    <p>Admitte Comitem. Con. Gratus Hurnaise es comes,</p>
    <p><milestone unit="page" facs="14"/></p>
    <p>Et obligatum cernis hoc pectus tibi.</p>
    <p>Mar. Si pateris, ecce vela fortunae sequor</p>
    <p>(345) Quaecunque pandis; nobilem linquo Domum,</p>
    <p>Illustrioris ut sequar sortem tuae,</p>
    <p>Habes amicum pectus &amp; fidum tibi.</p>
    <p>Conr. Fidelitate nota Patris est Domus,</p>
    <p>Patrem sequeris. Rog. Et tuum bellum sequi,</p>
    <p>(350) Patris secutus Caesaris bellum, volo.</p>
    <p>Arma &amp; fidem praestabo, tu victor meo</p>
    <p>Cruore fias, hunc tibi sacro, &amp; manum.</p>
    <p>Conr. Sors nostra tecum est. Miles, O magnum mei</p>
    <p>Pondus laboris! fida bellorum manus,</p>
    <p>(355) Quod spero, vester animus, &amp; robur dabit.</p>
    <p>Mil. Quocunque ducis, quo vocas, praesto est manus,</p>
    <p>Tua signa sequimur, fortibus virtus tuis</p>
    <p>Se praebet ausis, fata Germanus facit</p>
    <p>Cum stringit arma, vividum robur vides,</p>
    <p>(360) Hic nulla segnis est manus; si quid petis</p>
    <p>Isti lacerti, &amp; ensium ferrum dabit.</p>
    <p>Merces periclo par sit, at majus decus</p>
    <p>Tibi restat uni. Quicquid adversum est tibi</p>
    <p>Germana virtus sternet, &amp; novos simul</p>
    <p>(365) Pariet triumphos. Pectore in nostro sedet</p>
    <p>Spes una belli; perge, si dubitas, proba.</p>
    <p>Conr. Virtute macti milites; rumpo moras,</p>
    <p>Germana nescit perfidam virtus fugam.</p>
    <p><milestone unit="page" facs="15"/></p>
    <p><hi rend="bold">CHORVS.</hi></p>
    <p>PVERORVM &amp; PVELLARVM.</p>
    <p>ANnue coeptis Deus alme novis,</p>
    <p>(370) ANnue coeptis Fortuna novis,</p>
    <p>Dux Suevus abit, gloria Patriae</p>
    <p>Matris amor, nobilium columen,</p>
    <p>Spes Theutonicae Proxima terrae:</p>
    <p>Illum Virtus Puerum finxit,</p>
    <p>(375) Moribus illum Musa refinxit:</p>
    <p>Dotibus illum Charis instruxit.</p>
    <p>Dux Suevus abit, dicite Pueri,</p>
    <p>Annue coeptis Deus alme novis,</p>
    <p>Annue coeptis Fortuna novis.</p>
    <p>(380) Gentis Princeps columen nostrae.</p>
    <p>Firmum Princeps columen Sueviae.</p>
    <p>Germanae Decus &amp; lux orae</p>
    <p>Cujus lauros Patria exspectat,</p>
    <p>Cujus robur metuunt hostes,</p>
    <p>(385) Referat virides victor lauros,</p>
    <p>Fundatque manu victrice hostes,</p>
    <p>Et latè Italis statuat campis</p>
    <p>Monumenta novae splendida laudis.</p>
    <p>Aetas celebret postera lauros,</p>
    <p>(390) Et dicat, Duce Suevo Theuto</p>
    <p>Francica vicit lilia victor.</p>
    <p>Agmina laxis lata maniplis</p>
    <p>Subeant Siculae fines terrae,</p>
    <p><milestone unit="page" facs="16"/></p>
    <p>Et terga fugae vertat inermis</p>
    <p>(395) Quisquis Regi parere negat.</p>
    <p>Dux Suevus abit, vota puellae</p>
    <p>Calidas laetae ferte per aras.</p>
    <p>Dicite, vincat patrio Suevus</p>
    <p>Omine Siculos; dicite vincat</p>
    <p>(400) Patrio Suevus robore Francos.</p>
    <p>Dux Suevus abit, dicite, Pueri,</p>
    <p>Referat laeto marte triumphos.</p>
    <p>Recreet matrem, recreet patriam:</p>
    <p>Non sors laedat cladibus illum,</p>
    <p>(405) Non fata nigras mittant volucres,</p>
    <p>Et mors tantum demetat hostes.</p>
    <p>Faveant justae sydera causae.</p>
    <p>Repetit regnum Natus avorum.</p>
    <p>Pande Neapolis gremium Regi,</p>
    <p>(410) Rex tuus altâ stirpe creatus,</p>
    <p>Rex Caesareo sanguine natus,</p>
    <p>Ecce arma tuis urbibus infert,</p>
    <p>Ut tibi Regis pectus amici,</p>
    <p>Pandat longo plenus amore.</p>
    <p>(415) Dux Suevus adest, dicite, Siculi,</p>
    <p>Veniat nobis ara salutis,</p>
    <p>Veniat patriae gloria nostrae,</p>
    <p>Veniat regni proximus haeres.</p>
    <p>Veniat populi sincerus amor,</p>
    <p>(420) Veniat Franci militis horror.</p>
    <p>Dux Suevus adest, O Pater Aethrae,</p>
    <p>Validum summâ robur ab arce</p>
    <p>Suggere Suevo; suggere mentem,</p>
    <p><milestone unit="page" facs="17"/></p>
    <p>Quâ consilijs occupet hostem</p>
    <p>(425) Quâ vincendo deprimat hostem.</p>
    <p>Abeat felix, redeat felix.</p>
    <p>Annue coeptis Deus alme novis</p>
    <p>Annue coeptis Fortuna novis.</p>
  </div>
  <div type="level2" xml:id="actvs-secvndvs.">
    <head>11. ACTVS SECVNDVS.</head>
    <p></p>
  </div>
  <div type="level2" xml:id="scena-prima.-1">
    <head>12. SCENA PRIMA.</head>
    <p>Carolus Andegavensis, Robertus Comes</p>
    <p>Flandriae, Senex.</p>
    <p>CAROLVS.</p>
    <p>QVid ergo restat? Sicula jam Tellus tremit,</p>
    <p>(430) Horretque saevos fulminis nostris globos.</p>
    <p>Et terra &amp; aequor, quicquid &amp; circum patet,</p>
    <p>Quâ concitato detonat fluctu fretum,</p>
    <p>Nostrum est; trementi Francus Italiae incubat.</p>
    <p>Cunctae expavescunt territis urbes agris.</p>
    <p>(435) Et tu superba, Neapolis, Terrae decus,</p>
    <p>Ocelle mundi, sola quâ mundus potes</p>
    <p>Mundo videri, jam meos fasces capis,</p>
    <p>Et hanc sub armis pressa formidas manum.</p>
    <p>Tu sola coelo similis attollis caput,</p>
    <p>(440) Fastigiatum laureis centum caput:</p>
    <p>At me vereris, &amp; meae pondus facis</p>
    <p>Laudi aeviternum: vicimus, regnum est meum;</p>
    <p>Gemitque regno exuta Suevorum Domus.</p>
    <p><milestone unit="folio" facs="B"/></p>
    <p><milestone unit="page" facs="18"/></p>
    <p>Spectat triumphos Teutonum Tellus meos,</p>
    <p>(445) Secura nondum; &amp; Alpium tremunt juga,</p>
    <p>Germaniaeque jam timet Caesar suae.</p>
    <p>Quid ergo restat? perge anime, perge &amp; tuo</p>
    <p>Jam fruere caelo; terra regnanti est Polus,</p>
    <p>Cum subditorum colla sublimis premit ˂ sablimis</p>
    <p>(450) Composque voti vivit, &amp; potens sui.</p>
    <p>O me beatum Principem! nostra in loco</p>
    <p>Fortuna tuto est, summa votorum obtigit.</p>
    <p>Mihi nil timendum est, meque jam cuncti timent.</p>
    <p>Sen. Nil non timendum fecit impavidis Deus.</p>
    <p>(455) Timor est timendus subditi quando timent.</p>
    <p>C. Fortuna nostra est. S. Lubrica est, motus habet,</p>
    <p>Cito advenit, cito exilit, non stat, fluit.</p>
    <p>Car. Roberte, nam tu Flandriae Decus es tuae</p>
    <p>Et lumen ingens, magna curarum quoque</p>
    <p>(460) Hic spes mearum, mentis excutias tuae</p>
    <p>Doctos recessus; hoc age, ingenio est opus.</p>
    <p>R. Quae cura restat? C. Lege fraenandum est novâ</p>
    <p>Hoc quod catervis subditum est regnum meis.</p>
    <p>Ro. Amore fraenes. Ca. subditi si non timent,</p>
    <p>(465) Fiunt rebelles. Rob. Subditi si non ament</p>
    <p>Fient tibi hostes. Car. Regium fraenum est timor;</p>
    <p>Ro. Sed est tyranni. Car. Continet servos timor.</p>
    <p>Rob. Etiamne servos subditos credas tuos?</p>
    <p>Car. Servire Regi subditi debent suo.</p>
    <p>(470) Ro. Servire debent liberè. Ca. Ut cunctis lubet?</p>
    <p>Ro. Imo ut licet. Ca. Quis ergo liber? Ro. Qui facit</p>
    <p>Quod lege jussum est, lege quod vetitum est, fugit.</p>
    <p>Car. Ego ipse leges subditis feram meis.</p>
    <p><milestone unit="page" facs="19"/></p>
    <p>Ro. Regum est. C. Jubebo. R. Recta si jubeas, bene est.</p>
    <p>(475) Ca. Vetabo. Ro. Quicquid non licet, vetes licet.</p>
    <p>Car. Regum est jubere quod placet: quod non placet,</p>
    <p>Regum est vetare. Rob. Velle Rex quod lex jubet,</p>
    <p>Non velle debet quod vetat. Car. Non est meum</p>
    <p>Obtemperare legibus. Rob. Regis boni est.</p>
    <p>(480) Ca. Lex est voluntas Regis, &amp; quicquid placet.</p>
    <p>Ro. Rex regere debet lege, non libidine.</p>
    <p>Ca. Cur arma gesto? Ro. Subditos ut protegas,</p>
    <p>Hostes repellas. Ca. Subditos armis premam,</p>
    <p>Ut arma timeant. Ro. Arma qui nimium timent,</p>
    <p>(485) In arma surgunt. Ca. Nullus à populo est timor</p>
    <p>Cum servit, &amp; cum Regium sentit jugum.</p>
    <p>Ro. Tunc magnus est, nam Regio oppressus jugo</p>
    <p>Populus rebellat. Crede Rex clementiae</p>
    <p>Quaerenda fama est, cum novum Regnum subis.</p>
    <p>(490) Ca. Benignitate qui regit Rex vilis est.</p>
    <p>Ro. Benignitate qui regit Rex charus est.</p>
    <p>Ca. Spernit benignum populus, at saevum timet;</p>
    <p>Ro. Amat benignum populus, &amp; saevum excutit.</p>
    <p>Tibi timebit, si sibi à te non timet.</p>
    <p>(495) Car. Precario tunc Rex regit, quando suos</p>
    <p>Debet timere subditos; tutos tegunt</p>
    <p>Namque arma Reges, vique Majestas rata est.</p>
    <p>Quis iste? propero pergit huc tristis gradu.</p>
    <p>Rob. Adferre laeta non solet, qui sic timet.</p>
    <p>(500) Senex. Cum non timemus, nuntius tristis venit;</p>
    <p>Felicitas nam tota vix unquam est simul.</p>
    <p>Audire quae Rex non voles, jam jam audies.</p>
    <p><milestone unit="folio" facs="B2"/></p>
    <p><milestone unit="page" facs="20"/></p>
  </div>
  <div type="level2" xml:id="scena-secunda.-1">
    <head>13. SCENA SECUNDA.</head>
    <p>Corolus, Cosmanus, Robertus Comes, Senex.</p>
    <p>CAROLVS.</p>
    <p>AGnosco, quo Cosmane? quid tristi sedet,</p>
    <p>Tibi vultus ore? Cos. Magne Rex, laetus forem</p>
    <p>(505) Si laeta ferrem, tempus hoc bellum petit.</p>
    <p>Ca. Quis hostis? Cos. Ille qui tuum regnum petit.</p>
    <p>Ca. Regnum? mihine quispiam ut regnum auferat?</p>
    <p>Ut hoc revellat dexterae sceptrum meae?</p>
    <p>Regnum? cruentas vibret huc Teuto manus,</p>
    <p>(510) In arma Graecus, Aethiops, Macedo, Scytha,</p>
    <p>Hispanus, Anglus surgat, atque Orcum trahat,</p>
    <p>Nunquam revellet. Se. Ecce qui mundum opprimat,</p>
    <p>Praesumptuoso corde dum insanus furit.</p>
    <p>Carol. Et hostis ille, qui meum regnum petit?</p>
    <p>(515) Senex. Imo hostis ille est, qui suum regnum petit.</p>
    <p>Ca. Regnum? meumque quispiam ut regnum petat?</p>
    <p>In me arma sumat? rapiat hoc sceptrum mihi?</p>
    <p>Senex. Quod ante raptum est, eripijure hoc potest.</p>
    <p>Carol. Non si furore concitet totas suo</p>
    <p>(520) In orbe terras, jungat &amp; terris mare</p>
    <p>Et quicquid ultra est, si quid est ultra tamen,</p>
    <p>Meis sub armis sanguinem &amp; vitam dabit.</p>
    <p>Senex. Sic posse cuncta rex putat, quando furit.</p>
    <p>Rob. At Rex, quis hostis, ipse cognoscas prius.</p>
    <p>(525) Iratus hostem solus haud vinces tuum,</p>
    <p>Et ira consilio nocet. Tibi invident</p>
    <p>Regnoque multi. Capere fortunae fuit,</p>
    <p><milestone unit="page" facs="21"/></p>
    <p>Servare non est; arduae est molis diu</p>
    <p>Tenere regnum, forsitan bello potes.</p>
    <p>(530) Ca. Quis hostis iste est? Cos. Suevus, armatas
    tenet</p>
    <p>Bello cohortes. Car. Suevus immittat meo</p>
    <p>Regno cohortes? Ira jam cedas loco,</p>
    <p>Non istud irae pondus est nostrae satis.</p>
    <p>Et arma stringat? pugnet? infelix puer!</p>
    <p>(535) Non sic leonem mordet imbellis lepus,</p>
    <p>Ostendat arma, veniat, hoc solo cadet</p>
    <p>Fulgore ferri; Francicum quaerit suo</p>
    <p>Imbuere gladium sanguine. Rob. Haud unquam decet</p>
    <p>Contemnere hostem; quisquis in bellum ruit,</p>
    <p>(540) Tibi est timendus, bella fortunae obiacent,</p>
    <p>Et spretus hostis saepius victor redit.</p>
    <p>Ca. Dux ille Regem vincat? Ro. Est magnum Ducis</p>
    <p>Clarumque nomen, plurium secum trahit</p>
    <p>Ducum favores. Car. Plus meum regnum potest.</p>
    <p>(545) Rob. Etiam timere Rex tuum regnum potes.</p>
    <p>Favere Regi non solent omnes novo;</p>
    <p>Amant priores; certior tunc est fides,</p>
    <p>Cum natus est rex, Patriae columen suae,</p>
    <p>Non factus armis, Odia magnatum latent</p>
    <p>(550) Cum sola Regem vis facit, non Patria.</p>
    <p>Ca. Aliquos rebelles hic putas? Rob. Quos non putas.</p>
    <p>Et hic, &amp; alibi, dum licet, plures puta.</p>
    <p>Miserentur omnes saeva cum claros premit</p>
    <p>Fortuna Reges; causa pro miseris facit:</p>
    <p>(555) Regnabat ante Suevus hic, tu nunc regis,</p>
    <p>At clara Proles Patris in regnum venit,</p>
    <p>Forte &amp; vocatur. Cos. Plurimi Suevo favent</p>
    <p><milestone unit="folio" facs="B3"/></p>
    <p><milestone unit="page" facs="22"/></p>
    <p>Et arma jungunt, pronus in Suevum est favor</p>
    <p>Comitum, Baronum, Plebis, Italiae Urbium.</p>
    <p>(560) Felicitatis publicae columen vocant,</p>
    <p>Et servitutis vindicem; vires, fidem,</p>
    <p>Et bella quicquid postulant, in te vovent.</p>
    <p>Panduntur urbes quâ venit, quâ non venit</p>
    <p>Etiam offeruntur; tantus hic Suevi est amor.</p>
    <p>(565) Car. Ament, juvent, quod hostis unus sim, sat est.</p>
    <p>Effulminabo quicquid armorum trahet</p>
    <p>Secum, aut suorum. Testor hoc sceptri decus,</p>
    <p>Te magne testor omnium rerum undique</p>
    <p>Lustrator Aether, sanguine hoc totum meo</p>
    <p>(570) Regnum madebit, sanguinem aut Suevus dabit.</p>
    <p>Dubitamus Anime? Rapere qui regnum potest,</p>
    <p>Potest tueri; perge, non victus feror,</p>
    <p>Nec pectus istud terror imbellis ferit.</p>
    <p>Venisse, multum est; velle bellum, plus satis;</p>
    <p>(575) Audere, nimium est; vincere? ah nunquam; meo</p>
    <p>Petenda ab ense gloria est; nunquam; meo</p>
    <p>Dabit sub ense sanguinem; dabit, dabit.</p>
    <p>Cosmane perge, pervicax ferro nefas</p>
    <p>Stat vindicare: perge, dispersas tubae</p>
    <p>(580) Revocent cohortes, castra jungantur mea.</p>
    <p>Pugna una Suevo vel mihi regnum dabit.</p>
    <p>Senex. Fortuna causae non favet semper bonae.</p>
    <p>Et saepe vincit, causa quem vinci cupit.</p>
    <p>Victoriarum dividit palmas Tonans.</p>
    <p><milestone unit="page" facs="23"/></p>
  </div>
  <div type="level2" xml:id="scena-tertia.-1">
    <head>14. SCENA TERTIA.</head>
    <p>Conradinus, Girardus Pisanus, Fridericus,</p>
    <p>Senex, Marinus, Rogerius, Milites.</p>
    <p>CONRADINVS.</p>
    <p>(585) ASpirat Aether, vota succedunt mea,</p>
    <p>Benignus iste vester est, Populi, favor.</p>
    <p>Jam certa spes est; quo vocor, quo me decus,</p>
    <p>Vestraeque certis provocant signis manus</p>
    <p>Jam jam ibo. Gir. Pronas omnium mentes vides,</p>
    <p>(590) Et ipsa studium Roma laudavit tuum</p>
    <p>Effusa, supplex, laeta; quod nulli solet,</p>
    <p>Tibi triumphum duxit, inque arcem extulit,</p>
    <p>Et laureatos praetulit fasces tibi,</p>
    <p>Votoque junxit quicquid optandum est tuo.</p>
    <p>(595) Conr. Vidi triumphum; nimius est in me favor;</p>
    <p>Et vota sensi; spem mihi sic Urbs facit.</p>
    <p>Gir. Per me Pisani, &amp; Appuli, &amp; Thusci tuis</p>
    <p>Gratantur armis. Macte, pro regno Patrum</p>
    <p>Securus esto, bello cunctorum geres</p>
    <p>(600) Votis &amp; armis; implicat lauro comas,</p>
    <p>Quicunque genium sensit amplexus tuum.</p>
    <p>Et ecce pro te festa laetitiae est dies.</p>
    <p>Ubique mensis tecta dispositis patent.</p>
    <p>Epulantur omnes, &amp; tibi fulvo bibunt</p>
    <p>(605) Urbes in auro. Conr. Grata cunctorum est fides,</p>
    <p>Et ista vulgi studia complector libens.</p>
    <p>Frid. Hoc pignus esto sortis, auspicijs ruat</p>
    <p>Aliena donec regna qui invasor tenet.</p>
    <p><milestone unit="folio" facs="B4"/></p>
    <p><milestone unit="page" facs="24"/></p>
    <p>Agedum ergo nostra, dum tibi aspirat polus,</p>
    <p>(610) Ne vota differ, quoque fortuna amplius</p>
    <p>Te sequitur aude. Con. Nulla jam retinet mora.</p>
    <p>Mar. Sis ipse laetus, gloriam noster tibi</p>
    <p>Jam pariet ardor, ipse signabit cruor.</p>
    <p>Ne differ animos, vota si regni audias,</p>
    <p>(615) Vox una, Princeps crede, cunctorum est, Veni.</p>
    <p>Multae hic laborant, dum latent, pro te manus:</p>
    <p>In arma surgent, cum voles. Rog. Rumpunt moras,</p>
    <p>Mavortiasque Miles expectat tubas,</p>
    <p>Dubioque Francus dum sibi regno timet,</p>
    <p>(620) Multi arma tacitis praeparant pro te modis.</p>
    <p>Vides minaces militis vultus tui;</p>
    <p>Siculi minantur amplius, Thusci amplius.</p>
    <p>Gir. Sic est, &amp; ipsa Principem expectat suum</p>
    <p>Urbs prima regni. Mil. Vive Dux, vive omnium</p>
    <p>(625) Amor tuorum. Vive spes, vive ô Decus.</p>
    <p>Ad arma Princeps, Militat pro te Polus;</p>
    <p>Ad arma Princeps, gloria expandit sinus.</p>
    <p>Tibi Militamus, gloriae illustres notas</p>
    <p>Signabit ensis, prodigus sanguis tua</p>
    <p>(630) Trophaea tingit. Vive Dux, Dux nos rege,</p>
    <p>Et invidendam posteris laudem refer.</p>
    <p>Conr. Bene est, eamus quâ viam monstrat Tonans.</p>
    <p>Non jam morabor amplius. Gir. Prius hoc tibi,</p>
    <p>Princeps, agendum est; regio, quam Francus tenet,</p>
    <p>(635) Lucensis agri, milite immisso prius</p>
    <p>Vastanda tota est; lata fit ferro via;</p>
    <p>Et primus hostes hauriet terror tuos.</p>
    <p>Con. Tu perge nostrae signa militiae exere.</p>
    <p><milestone unit="page" facs="25"/></p>
    <p>Senex. Sic ducta ad aras victima in mortem ruit;</p>
    <p>(640) Servare populi non potest ardor Ducem,</p>
    <p>Vivoque honores, mortuo flores jacit.</p>
    <p>Qui nunc favent, mox deserent; sic nempe fit,</p>
    <p>Stantes coluntur Principes: sed cum cadunt,</p>
    <p>Omnes recedunt, &amp; fugit retrò favor.</p>
  </div>
  <div type="level2" xml:id="scena-quarta.-1">
    <head>15. SCENA QUARTA.</head>
    <p>Girardus, Conradinus, Nuntius, Fridericus</p>
    <p>Hurnaisus, Marinus, Rogerius, Senex.</p>
    <p>GIRARDVS.</p>
    <p>(645) STa quisquis hic es; unde? quo gressum trahis?</p>
    <p>Cur pallet ore vultus attonito tuus?</p>
    <p>Sta, fare. Nun. Vocem terror exhaurit meam.</p>
    <p>Campo stat agmen marte conferto horridum,</p>
    <p>Armis coruscum, multa vibranti Noto</p>
    <p>(650) Vexilla strident, longa signorum est seges,</p>
    <p>Ferrique fulgor ferreum eructat diem.</p>
    <p>Surgunt cohortes undique, &amp; mole arduae</p>
    <p>Campos inumbrant; luce diffundunt jubar</p>
    <p>Latè tremendâ, &amp; aureis fraenis equi</p>
    <p>(655) Martem lacessunt, praelium hinnitu vocant.</p>
    <p>Gi. Agedum quis hostis? Nu. Carolus; fastu tumens</p>
    <p>Bellum urget ipse, vertice comanti inclytus</p>
    <p>Antevolat agmen, rumpit impatiens moras.</p>
    <p>Atroxque diras ructat in coelum minas.</p>
    <p>(660) Hic Suevus, inquit, dexterâ ocumbet mea,</p>
    <p>Hic stabit alto gurgite exundans cruor,</p>
    <p>Cadaverumque mole praeclusus vado.</p>
    <p><milestone unit="folio" facs="B5"/></p>
    <p><milestone unit="page" facs="26"/></p>
    <p>Spumabit atro. Veniat, &amp; terrâ manus,</p>
    <p>Aut classe, si vult, vectus, &amp; vastâ trabe,</p>
    <p>(665) Opponat armis, imbuet terram suo</p>
    <p>Vel aequor altum sanguine. Haec jactat ferox,</p>
    <p>Circumque turmae flammeo horrescunt globo.</p>
    <p>Gir. Ubi est? ubi arma? Nun. Brutios agros tenet.</p>
    <p>Conr. Agite irruamus, pugna nos tandem vocat.</p>
    <p>(670) Quae vestra mens est? Frid. Gloriae illuxit dies,</p>
    <p>Conserere dextras censeo dextris opus.</p>
    <p>Et dum superbit impiis caelum mimis</p>
    <p>Ultro lacessens, sentiat caeli minas.</p>
    <p>Gir. Invade Princeps, diriget dextram Deus,</p>
    <p>(675) Istumque franget impij fastum Ducis.</p>
    <p>Praenuntius nam cladis est fastus Ducum</p>
    <p>Hur. Invade, constat impetu primo furor.</p>
    <p>Occasio victoriarum fit parens,</p>
    <p>Oblata cum non temnitur. Procul hinc tua</p>
    <p>(680) Jam credit arma, quando vicinum &amp; sibi</p>
    <p>Mox incubantem sentiet, quaeret fugam.</p>
    <p>Mar. Invade, certam tempus ad laurum vocat;</p>
    <p>Cogit cohortes arma sunt vastis adhuc</p>
    <p>Dispersa campis, ne simul coëant, cave.</p>
    <p>(685) Vagum per agros agmen invadas licet.</p>
    <p>Rog. Invade, prono dum tibi Ausonij favent</p>
    <p>Amore cuncti; Francus hic Hydra est tua,</p>
    <p>Faecunda laudis messis; haud vanas moras</p>
    <p>Generosa virtus patitur, &amp; semper suis</p>
    <p>(690) Exultat ausis; tempus hoc poscit virum,</p>
    <p>Dextram reposcit. Sorte si adversâ cadas,</p>
    <p>Tuo ex cruore surget aeternum decus.</p>
    <p><milestone unit="page" facs="27"/></p>
    <p>Conr. Eundum, eundum est; jam mihi bellum sedet,</p>
    <p>Miscenda pugna est, gloriâ me involuam meâ,</p>
    <p>(695) Si sors cruorem saeva deposcit meum.</p>
    <p>Senex. Cum causa justa est, esse mors turpis nequit.</p>
    <p>Fortuna causam non juvat semper bonam.</p>
    <p>Mens nata magnis subjaces sorti quoque.</p>
  </div>
  <div type="level2" xml:id="scena-quinta.">
    <head>16. SCENA QUINTA.</head>
    <p>Conradinus, Milites, Girardus,</p>
    <p>Hurnaisus.</p>
    <p>CONRADINVS.</p>
    <p>NUnc fide Miles, robur expertum manu</p>
    <p>(700) Animisque dandum est, ultimam hanc operam date</p>
    <p>Vobis, mihique. Quaeritur regnum mihi,</p>
    <p>Aeterna vobis gloria, atque opes simul.</p>
    <p>Quodcunque petitur pectore in vestro sedet,</p>
    <p>Et est in armis. Justa vos armat mei</p>
    <p>(705) Jam causa belli; vindices hic vos volo,</p>
    <p>Ut ille vestrâ praedo regnorum manu</p>
    <p>Exterminetur. Cardine in summo est labor,</p>
    <p>Et in propinquo meta: quid decus exigat</p>
    <p>Et quid periclum, voce non nostrâ indiget,</p>
    <p>(710) Ante ora cuique est; ipse vobiscum ruo,</p>
    <p>Ducis una sors &amp; militum est; omen facit</p>
    <p>Hic vester ardor, &amp; sequor. Mil. Bellum sedet</p>
    <p>Etiam his in armis. capite praestanda est fides</p>
    <p>Jurata pridem: causa securos facit,</p>
    <p>(715) Et prurientes nil timent pro te manus.</p>
    <p>Causa ipsa stimulos addit, &amp; decus tuum.</p>
    <p><milestone unit="page" facs="28"/></p>
    <p>Populator ille Francus haud unquam tuis</p>
    <p>Potietur armis, evomat vitam licet</p>
    <p>Suo triumphos sanguine ornabit tuos.</p>
    <p>(720) Merces laboris sit tuum tantum decus,</p>
    <p>In laude fructus noster est; felix satis</p>
    <p>Miles futurus, quando Dux felix eris.</p>
    <p>Educ, &amp; arma, &amp; has manus, Princeps, proba.</p>
    <p>Con. Eamus ergo, vester auspicium est amor.</p>
    <p>(725) Hurnaise turmas junge, tu turmas praei</p>
    <p>Girardi, ferri longa crispetur seges.</p>
    <p>Gir. Pergamus ergo; Miles ad gladios manus;</p>
    <p>Hac est eundum, gladius abrumpat viam.</p>
    <p>Hurn. State hic, &amp; illic state vos, globus omnium</p>
    <p>(730) Sit unus, ordo militem invictum facit.</p>
    <p>Sic ite, totis buccinae castris sonent.</p>
  </div>
  <div type="level2" xml:id="scena-sexta.-1">
    <head>17. SCENA SEXTA.</head>
    <p>Carolus, Cosmanus, Robertus, Miles.</p>
    <p>CAROLVS.</p>
    <p>QUid est? quid istud? Cos. irruit Suevus, citò</p>
    <p>Arma arma Miles; irruit Suevus; citò</p>
    <p>Properate. Car. Miles, Miles hac, hac hac veni,</p>
    <p>(735) Date arma, pergite, properate, sternite.</p>
    <p>Rob. Istac recedunt, Miles hac, perge hac citò.</p>
    <p>M. Fugiunt, recedunt; C. Sternite, aut vinctos simul</p>
    <p>Abripite cunctos. Mil. State, conserite hic manus;</p>
    <p>Huc arma ferte. Vicimus, fugiunt, cadunt.</p>
    <p>(740) Car. Insequere Miles; claude devictis fugam.</p>
    <p><milestone unit="page" facs="29"/></p>
    <p>Ne pateat usquam perfido Suevo via.</p>
    <p>Ite hac &amp; illac, pars ad illa, pars ad haec;</p>
    <p>Lustrate cuncta, semitas, latebras, specus.</p>
    <p>Ipse ipse pergo, ne quid occultum tegat.</p>
    <p>(745) Mors una Suevi nostra erit victoria.</p>
    <p><hi rend="bold">CHORVS.</hi></p>
    <p>Militum Conradini, seu Germanorum.</p>
    <p>ACtum est, perimus, aleae</p>
    <p>Sors ista nostrae concidit.</p>
    <p>Nihil perenne est, nec gradu</p>
    <p>(750) Stat quicquam eodem; casibus</p>
    <p>Sors cuncta versat, &amp; suo</p>
    <p>Ludo insolescit aspera.</p>
    <p>Sors Conradinum perdidit,</p>
    <p>Ducem Austriae sors perdidit.</p>
    <p>(755) Et nos fugaces auferunt</p>
    <p>Per arva, per sylvas pedes.</p>
    <p>Pudet heu fugae! pugnae pudet!</p>
    <p>En versa dedimus tergora,</p>
    <p>Et pectus exhaurit timor,</p>
    <p>(760) Et dexterae metu labant,</p>
    <p>Et arma manibus defluunt.</p>
    <p>At se lacessit mens tamen,</p>
    <p>Et rursus optat praelium,</p>
    <p>Et rursus horret praelium.</p>
    <p>(765) Adamantinis necessitas</p>
    <p>Heu fixa clavis nos premit;</p>
    <p><milestone unit="page" facs="30"/></p>
    <p>Stabilisque fati jam rigor,</p>
    <p>Qui terram &amp; aequor continet,</p>
    <p>Dominosque rerum concuntit</p>
    <p>(770) Nos urget ultro percitos.</p>
    <p>Heu Conradini militi</p>
    <p>Ignosce fido dum fugit,</p>
    <p>Necessitatis haec fuga est,</p>
    <p>Non hostis, at fatum premit.</p>
    <p>(775) Redire in arma mens fuit,</p>
    <p>Stetêre defixi pedes;</p>
    <p>Et dum manus gladium rotat,</p>
    <p>Secreta vis strinxit manum.</p>
    <p>Feliciores saepe sunt,</p>
    <p>(780) Quos causa condemnat reos.</p>
    <p>Fortuna caeca est, impetu</p>
    <p>Largitur uno quod cupit.</p>
    <p>Dijudicare non solet</p>
    <p>Quae causa concitet manus.</p>
    <p>(785) Sic aleam dubio jacit</p>
    <p>Non certa casu; sic bonos</p>
    <p>Injurioso proterit</p>
    <p>Pede, &amp; labores discutit.</p>
    <p>At nunc ruinae quis modus?</p>
    <p>(790) Haec meta belli est; vincitur</p>
    <p>Nam quisquis extra Patriam,</p>
    <p>Reparare casum non potest.</p>
    <p>Pugna una belli finis est.</p>
    <p>Forte abstulit Duces fuga,</p>
    <p>(795) Aut prodidit Duces fuga.</p>
    <p>Alias per oras qui fugit,</p>
    <p><milestone unit="page" facs="31"/></p>
    <p>Vitam tueri vix potest.</p>
    <p>Suspecta trepidat omnia,</p>
    <p>Ipsas &amp; umbras, nec fidem</p>
    <p>(800) Sperare victus tunc potest:</p>
    <p>Placere victori volunt</p>
    <p>Quicunque victorem timent.</p>
    <p>Produnt, trahunt, cupiunt, ligant,</p>
    <p>Et qui favebant antea</p>
    <p>(805) Dolo favores condiunt.</p>
    <p>Jam forte capti sunt Duces,</p>
    <p>Et una clades cladibus</p>
    <p>Augetur alijs; nec sibi</p>
    <p>Constans ruina est in malis.</p>
    <p>(810) Commilitones sit satis,</p>
    <p>Fugientibus restat fuga,</p>
    <p>Procul hinc eamus dum licet,</p>
    <p>Sine Ducibus miles perit,</p>
    <p>Periculosior fuga est</p>
    <p>(815) Deliberantibus diu.</p>
    <p>Eamus ergo, nec via</p>
    <p>Sit certa, dum incerta est fuga.</p>
    <p><milestone unit="page" facs="32"/></p>
  </div>
  <div type="level2" xml:id="actvs-tertivs.">
    <head>19. ACTVS TERTIVS.</head>
    <p></p>
  </div>
  <div type="level2" xml:id="scena-prima.-2">
    <head>20. SCENA PRIMA.</head>
    <p>Carolus, Robertus, Senex.</p>
    <p>CAROLVS.</p>
    <p>TAndem ergo, tandem vicimus, tegnum est meum,</p>
    <p>Et cessit hostis marte confractus meo.</p>
    <p>(820) Imbellis hostis! tu meam bello manum,</p>
    <p>Effulminantem, semper invictam manum</p>
    <p>Superbe sentis. Phoebe, qui emeritos freto</p>
    <p>Currus Ibero tingis, atque Indos novo</p>
    <p>Ortu serenas, quique permensus polos</p>
    <p>(825) Orbem rotatu circuis totum tuo.</p>
    <p>Jam pande vultum, pande meliori comam</p>
    <p>Cultu repexam, quicquid aspicies meum est,</p>
    <p>Quod Sicula claudit unda vix unquam gravis</p>
    <p>Expers tumultus. Laurus adjecta est meis</p>
    <p>(830) Sperata lauris, hinc honos, &amp; hinc novae</p>
    <p>Aeterna laudis fama. Jam nostram tremet</p>
    <p>Quicunque Caesar dexteram, &amp; Reges meum</p>
    <p>Fulmen pavebunt. Suevus exemplum dedit,</p>
    <p>Et purpuratos terruit Reges cadens.</p>
    <p>(835) Superba Neapolis, ecce jam tandem manu</p>
    <p>Tremes sub istâ; quae fuit, si quae fuit,</p>
    <p>Spes lapsa retro est, vicimus; poenas luit,</p>
    <p>Qui movit iram, perdidit spem, qui meum</p>
    <p>Sperare regnum potuit, heu nimium suis</p>
    <p><milestone unit="page" facs="33"/></p>
    <p>(840) Confisus ausis dum mihi bellum puer</p>
    <p>Impar labori, praelij ignarus parat.</p>
    <p>Sen. Sic mens secundo laeta successu tumet,</p>
    <p>Victoriarum sic comes superbia est.</p>
    <p>Rob. Animos feroces premere victorem decet.</p>
    <p>(845) Errore forsan Suevus est victus suo,</p>
    <p>Non ense nostro; fata dispensat Tonans,</p>
    <p>Et sortis auràm, quo placet, flectit levem.</p>
    <p>Communis illa est. Crede Rex, hoc tu loco es,</p>
    <p>Unde ille cecidit, cadere nam victor potes.</p>
    <p>(850) Car. Iterumne quisquam conferat mecum manus?</p>
    <p>Opponat arma? Rob. Forte qui victus jacet;</p>
    <p>Nam saepe victus ipse victorem premit.</p>
    <p>Ca. Jacet, peractum est. R. Surgere at rursum potest.</p>
    <p>Raro una magnum perculit clades Ducem.</p>
    <p>(855) Animos sed ipsa saepe majores facit.</p>
    <p>Cum premitur anguis, exerit primum caput:</p>
    <p>Truncetur istud, quâ potest, caudâ ferit.</p>
    <p>Moderare, Princeps, impetum, &amp; victum time.</p>
    <p>Car. Victum timebo? Rob. Magna momento obrui</p>
    <p>(860) Imperia nosti; vincere &amp; vinci Ducum est.</p>
    <p>Mutat triumphos una nonnunquam dies</p>
    <p>Acerbiori funere, &amp; servum facit</p>
    <p>Ante imperantem. Car. Nostra fortunam facit</p>
    <p>Armata ferro dextra. Quid sortem times?</p>
    <p>(865) Rob. Timere prudens debet. Car. O non sic mihi</p>
    <p>Ebullit intus sanguis; hac hac in manu</p>
    <p>Mea sors rotatur; ille se turpi occulit</p>
    <p>Fugâ in latebras; marte perculsus jacet.</p>
    <p>Et nunc timebo? Rob. Laeta cum primum favet</p>
    <p><milestone unit="folio" facs="C"/></p>
    <p><milestone unit="page" facs="34"/></p>
    <p>(870) Suspecta sors est; posse te vinci puta,</p>
    <p>Non insolesces, teque victorem reges.</p>
    <p>Car. Me posse vinci? degener non sic mihi</p>
    <p>Emasculatum spiritus corpus regit.</p>
    <p>Sen. Aliena semper impotens animus sui</p>
    <p>(875) Consilia temnit: impetu abripitur ferox,</p>
    <p>Exclusa nullum ratio conservat locum.</p>
    <p>Car. Bene est, reversus Miles en captos trahit.</p>
  </div>
  <div type="level2" xml:id="scena-secunda.-2">
    <head>21. SCENA SECUNDA.</head>
    <p>Cosmanus, Carolus, Hurnaisus, Marinus,</p>
    <p>Rogerius, Robertus, Senex.</p>
    <p>COSMANVS.</p>
    <p>REx vive felix, ecce captivos vides,</p>
    <p>Violare ferro qui tuum audaces caput,</p>
    <p>(880) Et rapere Sceptrum Marte tentarunt suo.</p>
    <p>Ca. Ubi Suevus ille? Co. Fugit, evasit, latet.</p>
    <p>Car. Cadavera inter forsan occultus jacet.</p>
    <p>Cos. Scrutatus ista est miles, &amp; nemorum specus</p>
    <p>Latèque ripas amnium. Ne sit metus</p>
    <p>(885) Alibi ipse vitam tristis abrumpet suam.</p>
    <p>Car. Infanda capita, generis humani lues,</p>
    <p>Etiamne nostrum rapere tentastis decus?</p>
    <p>Etiamne &amp; in me mittere audaces manus?</p>
    <p>Me exterminare? conserere mecum, ô pudor!</p>
    <p>(890) Conserere mecum perfidâ pugnam manu?</p>
    <p>Jam jam securi subdere est opus caput.</p>
    <p>Hurn. Decus est honestâ Regis in causâ mori.</p>
    <p>&quot;</p>
    <p><milestone unit="page" facs="35"/></p>
    <p>Car. Etiamne Regis? Hurn. Regis, hoc nomen dabo</p>
    <p>Quanquam secures in caput stringas tuas.</p>
    <p>(895) Rex Suevus ipse est, &amp; Patris regnum petit.</p>
    <p>Fortuna miserum saeva destituit Ducem,</p>
    <p>Tibi favit illa. Car. Sed tibi mortem attulit.</p>
    <p>Hurn. Desideratam; cum voles mortem jube,</p>
    <p>En morti inermis obvium collum feram.</p>
    <p>(900) Utinam sub armis iste fluxisset cruor!</p>
    <p>Mens ista nostra est; arma pro Suevo tuli,</p>
    <p>Mortem haud recuso, Debet hoc pridem fides</p>
    <p>Jurata Suevo. Militi quisquis necem</p>
    <p>Minatur, ultro militem in laudem vocat.</p>
    <p>(905) Car. Servire nobis si cupis, vitam dabo.</p>
    <p>Hur. Germana Dominum mutat haud unquam fides.</p>
    <p>Me solve vinclis, in tuum rursus caput</p>
    <p>Armabo dextram. Faxit ô utinam Tonans!</p>
    <p>Ca. Quid ille faxit? Hu. Purpurem ut nostrum tuo</p>
    <p>(910) Cruore ferrum. Car. Funere haud uno mori</p>
    <p>Scelerate debes. Hur. Tot mihi lauros dabit,</p>
    <p>Quot ante mortes: Ipse pro Suevo mori</p>
    <p>Exopto, si fas, millies; dirum excute</p>
    <p>Pectus, dolosque; dulce pro Suevo est mori.</p>
    <p>(915) Sen. Mors nulla terret, integra est quando fides.</p>
    <p>Car. Et vos? meique? Patriam contra manus</p>
    <p>Portastis ambo, laesa jam poenam fides</p>
    <p>Reposcit. Mar. Arma Patriae in causâ tuli,</p>
    <p>Haec te repellit, &amp; suum Regem petit:</p>
    <p>(920) c. Quis ille Rex est? M. Suevus; c. O dirum caput!</p>
    <p>Non hoc fateris regiae sceptrum manus?</p>
    <p>Mar. Liber fatebor, non tuae; raptum tenes,</p>
    <p><milestone unit="folio" facs="C2"/></p>
    <p><milestone unit="page" facs="36"/></p>
    <p>Et jure repetit Suevus. Ca. Hoc censes quoque?</p>
    <p>Rog. Et ipsa censet patria, heu! nimium tuo,</p>
    <p>(925) Jam quassa ferro. Quisquis in nobis fuit</p>
    <p>Ad arma feruor, patriae hunc nostris amor</p>
    <p>Insevit, animis; huic opes, vitam, omnia</p>
    <p>Debemus omnes. Car. Nonne victorem vides?</p>
    <p>Rog. Et doleo, pacem Patriae invidit ferox</p>
    <p>(930) Fortuna nostrae, victor iratam time.</p>
    <p>Nunc restat unum, si jubes victor, mori.</p>
    <p>Sen. Patriae superstes esse vir bonus nequit.</p>
    <p>Ca. Meminisse vestri par fuit. Mar. Sui est memor,</p>
    <p>Oblitus esse patriae qui non potest.</p>
    <p>(935) Moriamur illi, nascimur cui prius.</p>
    <p>Ca. Moriantur omnes, ista libertas nova est</p>
    <p>Plectenda morte. Laesa majestas mea est,</p>
    <p>Et perduelles impium extollunt nefas.</p>
    <p>Mors contumaces spiritus lento premat</p>
    <p>(940) Dolore cunctis. Rob. Comprime has irae faces,</p>
    <p>Iratus esse quisquis infligit necem,</p>
    <p>Haud debet unquam; consule &amp; te, &amp; Rex, tuos.</p>
    <p>Sint in catenis. Car. Nempe cum agnoscunt scelus;</p>
    <p>Rob. Ut mitigato judices animo reos.</p>
    <p>(945) Consilia semper lenta regnantes decent.</p>
    <p>Car. Rapite in catenas, ipse consilia expetam,</p>
    <p>Mors certa restat, lapsa spes vitae est reis.</p>
    <p>Sen. Atram subire qui reos cupit necem,</p>
    <p>Consilia frustra quaerit; irato sat est</p>
    <p>(950) Animo voluntas; quod cupit, simul &amp; jubet.</p>
    <p><milestone unit="page" facs="37"/></p>
  </div>
  <div type="level2" xml:id="scena-tertia.-2">
    <head>22. SCENA TERTIA.</head>
    <p>Conradinus, Fridericus, Senex, Piscator.</p>
    <p>CONRADINVS.</p>
    <p>O Sors! &amp; istas intuor coeli faces?</p>
    <p>Istud serenae lucis aspicio jubar</p>
    <p>Ignavus, excors, exul, extorris, vagus?</p>
    <p>O sors! ut istud gentis opprobrium meae</p>
    <p>(955) Et usque &amp; usque perferam? satis est fugae,</p>
    <p>Hic sisto, redeo, funerum in strages ruo</p>
    <p>Funus meorum. Fugere generosum haud decet,</p>
    <p>Latere turpe est. Marte si adverso mei</p>
    <p>Cecidere comites ore mordentes humum,</p>
    <p>(960) Cur sum superstes? heu pudet, nimium pudet!</p>
    <p>Immane coelum, perge, si indignus tuo</p>
    <p>Favore vivo, nubibus ruptis tona;</p>
    <p>In me dehiscat aetheris magni strues,</p>
    <p>In me astra totis fulminum flammis cadant,</p>
    <p>(965) In me minaces sydera eructent faces.</p>
    <p>Si cessat Aether, pande tu Tellus sinum.</p>
    <p>Dehisce, latebras mortuos inter volo;</p>
    <p>Dehisce, socijs reddere hanc vitam volo,</p>
    <p>Dehisce, mortem, non fugam turpem, volo.</p>
    <p>(970) Et vivo? &amp; erro? &amp; fugio? &amp; ignotus
    vagor?</p>
    <p>O mors, reservas cui meum tandem caput?</p>
    <p>En magna cervix, percute, in mortem offero.</p>
    <p>Transfige pectus, funeris magni est capax.</p>
    <p>Uno pudendam dilues ictu fugam.</p>
    <p><milestone unit="folio" facs="C3"/></p>
    <p><milestone unit="page" facs="38"/></p>
    <p>(975) Frid. Etiamne totum jam tibi pectus labat</p>
    <p>Cognate? duram disce fortunam pati,</p>
    <p>Praevisa sors est, quisquis ad bellum venit</p>
    <p>Et vincere, idem &amp; ab hostibus vinci potest.</p>
    <p>CO. Utinam sub armis sanguinem hunc totum manus</p>
    <p>(980) Hausisset hostis! me fugae tantum pudet,</p>
    <p>Ducem ruinâ cadere generosâ decet.</p>
    <p>At nunc salutis indigens, aeger, miser,</p>
    <p>Afflictus erro. Frid. Marte si adverso tuum</p>
    <p>Succubuit agmen, agminis serva Ducem,</p>
    <p>(985) Nondum perijsti, quando spes restat tibi.</p>
    <p>Melior redibit sors quoque. Cour. At tu pars mei</p>
    <p>Magna es doloris; quando te aspicio, dolor</p>
    <p>Inusitatis concutit mentem malis.</p>
    <p>Frid. Pro me timere desine, in sortem offero</p>
    <p>(990) Quamcunque pectus, nec mihi vincit meum</p>
    <p>Sors ulla pectus; una non miserum dies,</p>
    <p>Cum vita restat, efficit: saepe exuli</p>
    <p>Eadem triumphum porrigit, quae sors premit.</p>
    <p>Conr. In ista sed te solus adduxi mala,</p>
    <p>(995) Me propter erras. Frid. Ista majori mala</p>
    <p>Superabo mente; tu tuam mentem erige,</p>
    <p>Fraena dolorem; major à clade est mihi</p>
    <p>Animus superstes; damna si probant virum,</p>
    <p>Perstabo contra. Conr. Nec mihi totus retro</p>
    <p>(1000) Animus recessit, sortis adversa est capax,</p>
    <p>En tota si vis Martis &amp; mortis ruat</p>
    <p>Nudabo pectus. Attamen quis hic locus?</p>
    <p>Quo nunc, vel unde ferre jam fas est gradum?</p>
    <p>Frid. Consilia ne sint lenta cum casus premit.</p>
    <p><milestone unit="page" facs="39"/></p>
    <p>(1005) En cernis aequor, hac fugae patet via,</p>
    <p>Clausa ipsa terra est, forsan à tergo imminet</p>
    <p>Et quaerit hostis. Sen. Una cum superest via</p>
    <p>Deliberare non licet; terrâ &amp; mari</p>
    <p>Iter in ruinam est. Conr. Fata committam mari,</p>
    <p>(1010) Undis salutem. Sen. Perdita est quando latet</p>
    <p>Salus in undis. Conr. Nunc age ô fidum mihi,</p>
    <p>Friderice, pectus, rursus in sortem meam</p>
    <p>Te amplector; astra, conscias mundi faces,</p>
    <p>Testor, vel atram perferam tecum necem,</p>
    <p>(1015) Vel te reducam. Fr. Testor haec nemora &amp;
    specus,</p>
    <p>Et istud Aethrae Lumen, atque Aethrae Deum,</p>
    <p>Non te relinquam; seu per has nemorum sequax</p>
    <p>Mors instet umbras, seu mari dandum est latus.</p>
    <p>Sen. Sors una vestra est, ibit in mortem fides.</p>
    <p>(1020) Conr. Nunc quo? Pisarum littus, aut Senas licet</p>
    <p>Petamus; Frid. Ecce littori, sors haec bona est,</p>
    <p>Piscator adstat, vince promissis virum,</p>
    <p>Ut nos per undas parvulâ exportet rate.</p>
    <p>Conr. Aggredior. Euge quisquis hoc littus tenes,</p>
    <p>(1025) Transuehe volentes; magna te merces manet.</p>
    <p>Pis. Quae magna merces? Co. Quicquid optabis dabo</p>
    <p>Quid dubius haeres? En tibi dextrâ hâc fidem.</p>
    <p>Haec te beatum reddet obsequio dies.</p>
    <p>Pis. Quas petitis oras? Con. Vel Senis, vel nos Pisis</p>
    <p>(1030) Istas per undas siste. Pis. Non parva est via,</p>
    <p>Et parva nullos haec habet navis cibos.</p>
    <p>Con. Istos parabis. Pis. Nullus est nummus mihi.</p>
    <p>Con. Hunc statue pignus annulum; pretio redux</p>
    <p>Repetam parato. Pi. Pergo, vicinum oppidum est;</p>
    <p><milestone unit="folio" facs="C4"/></p>
    <p><milestone unit="page" facs="40"/></p>
    <p>(1035) En hic propinquos Asturae muros vides.</p>
    <p>At unde vos? quae vestra sors est? Fri. Ne tibi</p>
    <p>Sit ista cura, tu cibos pretio para.</p>
    <p>Te magna sors, &amp; te dies felix manet.</p>
    <p>Nos hic per umbras, &amp; per horrentes specus.</p>
    <p>(1040) Istâ sub ulmo, (restat haec nobis domus)</p>
    <p>Latitemus umba; respicit si nos Tonans,</p>
    <p>Meliora reddet. Conr. rebus accisis salus</p>
    <p>O si qua niteat! spem metumque inter sumus.</p>
    <p>Fri. Spes dubia quanquam nostra, despero nihil.</p>
    <p>(1045) Sen. En sors duorum stirpis Augustae Ducum,</p>
    <p>His ulmus Aula est, durus est solium lapis,</p>
    <p>Familia, latis arbores fusae comis.</p>
    <p>Annona, pectus saeva divexans fames.</p>
    <p>Amor unus illis restat, &amp; cordis fides.</p>
    <p>(1050) Hae sunt fluentes omnium rerum vices.</p>
    <p>Misereor, ô vos Principes! ô pectora</p>
    <p>Meliore dignâ sorte! quid rursum imminet ?</p>
    <p>Quid iste torvo quaeritat vultu minax?</p>
  </div>
  <div type="level2" xml:id="scena-quarta.-2">
    <head>23. SCENA QUARTA.</head>
    <p>Ioannes de Frangipanibus, Piscator, Conradinus,</p>
    <p>Fridericus, Senex.</p>
    <p>IOANNES.</p>
    <p>PRofare, dubias nec mihi ambages fore;</p>
    <p>(1055) Crux certa restat, vincula &amp; poenam dabo,</p>
    <p>Unde iste, quem fers, annulus? Pis. tolle has minas.</p>
    <p>Verum fatebor; in meam Juvenes duo</p>
    <p><milestone unit="page" facs="41"/></p>
    <p>Venere navem; vilis est, sic res habet,</p>
    <p>Utrique vestis, oris est magnus decor,</p>
    <p>(1060) Et liberalis nobiles vultus notat.</p>
    <p>Tremor intus ambos concutit; Pisas petunt,</p>
    <p>Vel forte Senas; quo feret ventus, volunt.</p>
    <p>Ut hos pararem, dum fames urget, cibos,</p>
    <p>Hunc tradiderunt annulum. Io. Nummis carent?</p>
    <p>(1065) Pis. Carere debent: annulum in pignus tuli.</p>
    <p>Io. Ubi sunt? Pis. In isto littore expectant, vides.</p>
    <p>Io. Ni fallor, unus Suevus est, &amp; Austriae</p>
    <p>Dux alter; iste nobiles vultus notat,</p>
    <p>Conditio miseros; nobilis praeda in manus</p>
    <p>(1070) Rapienda nostras: marte prostrati ultimo</p>
    <p>Fugam capessunt. Carolus quaerit duos,</p>
    <p>Fortuna nostras in manus ambos dedit.</p>
    <p>Huc sequere, miles; cerno, Quo fertis gradum?</p>
    <p>Et unde? qui estis? conr. Nostra sors notos facit,</p>
    <p>(1075) Utrumque miserum cernis, hic nulla est tibi</p>
    <p>Quaerenda praeda; tendimus quo nos feret</p>
    <p>Fortuna &amp; unda; proximum littus dabit</p>
    <p>Forsan quietem, vel Senis, vel fors Pisis.</p>
    <p>Io. Age Miles ambos colliga, Conr. sine crimine?</p>
    <p>(1080) Sors misera miseris esse crimen non potest.</p>
    <p>Io. Sors ista crimen falsa suspectum facit.</p>
    <p>Age perge Miles, colliga dextras Ducum.</p>
    <p>Frid. Ducum? sub istâ credis illuvie Duces?</p>
    <p>Io. Rape, stringe miles; stringe, F. Nimirum Duces?</p>
    <p>(1085) Et in catenas? culpa quae facit reos?</p>
    <p>Miseria crimen esse si tantum potest,</p>
    <p>Cape innocentes; si nocens est, qui miser,</p>
    <p><milestone unit="folio" facs="C5"/></p>
    <p><milestone unit="page" facs="42"/></p>
    <p>Cape miseros: Ioan. O ficta verborum fides!</p>
    <p>Sors vestra nota est, annulus prodit Duces,</p>
    <p>(1090) Quicumque latebras sic petit, sortem occulit;</p>
    <p>Et ista vestis fallit, &amp; fallunt preces.</p>
    <p>Co. Miserere. Io. Certam jam preces faciunt fidem.</p>
    <p>Bene est, tenentur; qui fugit, fugae est reus.</p>
    <p>E. Miserere, I. Quorum? F. Si voles etiam Ducum.</p>
    <p>(1095) Et innocentum. Per tuam, ô Heros, fidem,</p>
    <p>Per fata miserae stirpis, &amp; nomen Patrum,</p>
    <p>Per hanc inventam, per tuam dextram, precor.</p>
    <p>Ne perditorum perde spem parvam Ducum.</p>
    <p>Ioa. Satis est, tenentur; Miles hinc ambos rape.</p>
    <p>(1100) Con. Nihil innocenti dum licet sorti dabis?</p>
    <p>Ioa. Nihil; innocentes non facit Duces fuga.</p>
    <p>Subite in urbem, quicquid expediet, dabo.</p>
    <p>Sen. Habent, peractum est; occidistis ô Duces,</p>
    <p>Sic saepe mortem qui fugit, mortem invenit.</p>
    <p>(1105) Vitare fatum nescit humanus labor.</p>
    <p>At ecce Mater, vexat attonitam sopor,</p>
    <p>Frustraque natum lachrymis quaerit suum.</p>
    <p>Eripere morti non potest Matris dolor.</p>
  </div>
  <div type="level2" xml:id="scena-qvinta.-1">
    <head>24. SCENA QVINTA.</head>
    <p>Elisabetha, Nutrix, Miles, Senex.</p>
    <p>ELISABETHA.</p>
    <p>SUccumbo, Nutrix, pectus hoc pondus sibi est,</p>
    <p>(1110) Et inquieta semper est noctis quies.</p>
    <p>Stupor ora stringit, defluunt sumptae dapes,</p>
    <p>.</p>
    <p><milestone unit="page" facs="43"/></p>
    <p>Et cura lapsu torquet attonitam gravi.</p>
    <p>Oculis pererrat Natus, heu! solus, miser,</p>
    <p>Inops, egenus, squallidus, vinctus, tremens.</p>
    <p>(1115) Et jam cruore; parce, non possum, dolor,</p>
    <p>Perij; cruore; pectus enervat dolor;</p>
    <p>Tremisco, Nutrix, tota, succumbo mihi.</p>
    <p>Nut. Attolle Domina pectus, &amp; noctis metus</p>
    <p>Animo repelle; quilibet sibi est metus</p>
    <p>(1120) Luctusque causa, cum dolor vanus placet</p>
    <p>Seque ipse pascit. Eli. Vincere hunc nemo potest,</p>
    <p>Cum fata cogunt. Nut. Nullus à fato est dolor.</p>
    <p>Ante ora Natus dum tibi occurrit tuus,</p>
    <p>Amor suavem pectoris sedem movet,</p>
    <p>(1125) Et hinc tremiscis Eli. Non amor metum facit,</p>
    <p>Fatale bellum metuo, &amp; audacem nimis,</p>
    <p>Juvenilis ardor dum manus promptas rapit,</p>
    <p>Tremisco Natum. Nut. Laureas Natus novas,</p>
    <p>Tuum refundet in sinum victor redux.</p>
    <p>(1130) Eli. Nox dubia nullas porrigit lauros mihi,</p>
    <p>At iste quisnam miles est? Mil. Miserum vides;</p>
    <p>Eli. Quibus huc ab oris advenis? Mil. Frustra petis:</p>
    <p>Ubique nam esse miles infelix potest.</p>
    <p>Tot ista ccernis vulnera extremum tuli</p>
    <p>(1135) Italis ab oris, ensis hic solus mihi</p>
    <p>Tota est supellex, mutilum corpus traho.</p>
    <p>Servata vita est, concidit sed spes mea.</p>
    <p>Eli. Perij! rigescit jam mihi corpus metu;</p>
    <p>Perij! salitque pectus, &amp; vitam male</p>
    <p>(1140) Male ominosus jam mihi abrumpit metus.</p>
    <p>O Nate, Nate! Nut. Domina, succumbis tibi;</p>
    <p>.</p>
    <p><milestone unit="page" facs="44"/></p>
    <p>Meliora spera. Dux ubi est, miles, tuus?</p>
    <p>Mi. Ne quaere, miserum fata perstringunt Ducem</p>
    <p>Pugnare potuit. Nu. Vicit, an victus jacet?</p>
    <p>(1145) Mi. Vinctus. Nu. dolore solvitur pectus novo.</p>
    <p>Domina, ah dolores tempori serva tuos.</p>
    <p>Se. Hoc est doloris tempus, &amp; crescet dolor.</p>
    <p>Eli. Abscede Nutrix, orba jam, Nutrix, feror;</p>
    <p>Abscede Nutrix, restat heu! sorti nihil,</p>
    <p>(1150) Abscede Nutrix, Natus heu! perijt meus;</p>
    <p>O Nate, NateI Nu. Vinctus est, non mortuus.</p>
    <p>Se. Qui vinctus esse sic potest, periit miser.</p>
    <p>Eli. Perijt, peractum est. Nate, quò matrem trahis?</p>
    <p>Abscede Nutrix, mater in mortem ruo,</p>
    <p>(1155) Superesse nato non volo mater meo;</p>
    <p>Haec una matrem &amp; filium tollet dies.</p>
    <p>Ibo, ibo, Nati moesta reliquias legam,</p>
    <p>Si quid supersit. Nate jam matri spei</p>
    <p>Nihil est relictum. Quantus heu! quantus dolor!</p>
    <p>(1160) Deficio Nutrix, &amp; meum mater sequor</p>
    <p>Moriendo Natum, Nu. Domina, ne praeceps abi.</p>
    <p>Redimere Natum forsitan fas est tuum.</p>
    <p>Subeamus intro, leniet mentem quies.</p>
    <p>Se. Nutrit dolorem turbidae mentis quies,</p>
    <p>(1165) Peiora fingit omnia, &amp; cedit sibi.</p>
    <p><milestone unit="page" facs="45"/></p>
    <p><hi rend="bold">CHORVS.</hi></p>
    <p>Militum Francorum.</p>
    <p>HAEc liliorum gloria est,</p>
    <p>Hoc Francici martis decus,</p>
    <p>Haec Caroli laus Regis est,</p>
    <p>Haec Francicorum militum.</p>
    <p>(1170) Vicimus, fracto fugit hostis ense,</p>
    <p>Vicimus, turpes latebras petivit,</p>
    <p>Vicimus, telis abijt relictis,</p>
    <p>Vicimus, campo jacet horror omni.</p>
    <p>Omnia festo resonent plausu,</p>
    <p>(1175) Surgant laeto marte triumphi,</p>
    <p>Buccina raucis addita lituis</p>
    <p>Extollat victoris honores.</p>
    <p>Superba Neapolis caput</p>
    <p>Attolle coelo, vicimus;</p>
    <p>(1180) Suevus fugam turpis capit,</p>
    <p>Nobis relinquit gloriam.</p>
    <p>Et tu Roma potens gloria gentium,</p>
    <p>Quae tollis superis aemula culmina,</p>
    <p>Et celsum retines Pontificis decus,</p>
    <p>(1185) Laudem Carolus hanc auspicijs tuis</p>
    <p>Hosti bellipotens eripuit suo,</p>
    <p>Et vindicavit jus tuum.</p>
    <p>Haec causa justa est, quam polus</p>
    <p>Fausto probavit exitu.</p>
    <p>(1190) Victor triumphat Carolus,</p>
    <p><milestone unit="page" facs="46"/></p>
    <p>Victoriam dedit polus.</p>
    <p>Indica Francorum timeant jam regna triumphos,</p>
    <p>Gallicaque extollant Eoae lilia Gentes.</p>
    <p>Immemor Suevus nimis ille fortis,</p>
    <p>(1195) Qui tot incertis homines trophaeis</p>
    <p>Lactat, &amp; demens acuit severo</p>
    <p>Agmina Marte</p>
    <p>Hinc miser caecas ruit in tenebras,</p>
    <p>Et fugit nostris moriturus armis,</p>
    <p>(1200) Et suis fidit malè fidus armis</p>
    <p>Agmen hoc totas retinere terras,</p>
    <p>Et potest victo dare jura mundo.</p>
    <p>Coepimus quondam tibi Roma muros,</p>
    <p>Gallicis campi rubuere flammis,</p>
    <p>(1205) Gens sola Gallorum tuos,</p>
    <p>Cineres cruori miscuit.</p>
    <p>Asiam manu fraenavimus,</p>
    <p>Reges rebelles coepimus,</p>
    <p>Reges amicos juvimus</p>
    <p>(1210) Et cessit orbis Gallico</p>
    <p>Parens libenter nomini.</p>
    <p>Age nunc ferox Germania</p>
    <p>Franci time certamina,</p>
    <p>Italiam terrarum arcem superavimus armis</p>
    <p>(1215) Et Siculum tandem nostras capit aequor habenas.</p>
    <p>Dicant Itali, cedimus armis,</p>
    <p>Dicant Siculi; tendimus herbam,</p>
    <p>Dicant, Francis cedimus, omnes.</p>
    <p>O Rector orbis aequâ</p>
    <p>(1220) Qui lance cuncta libras,</p>
    <p><milestone unit="page" facs="47"/></p>
    <p>Adesto, &amp; incitatos</p>
    <p>Regis juva labores.</p>
    <p>Redeant novi triumphi.</p>
    <p>Laeto Carolus agmine</p>
    <p>(1225) Fusis vindicet hostibus</p>
    <p>Quicquid non favet uspiam.</p>
    <p>Francus laudis amans suae,</p>
    <p>Fretus sydere prospero,</p>
    <p>Vanos non timet impetus</p>
    <p>(1230) Et ceu rupis in arduo</p>
    <p>Pastor culmine considens</p>
    <p>Contemnit rabiem maris:</p>
    <p>Sic plenusque animi &amp; spei</p>
    <p>Francus despicit omnia</p>
    <p>(1235) Hosti terribilis suo.</p>
    <p>Potentiorem qui ciet</p>
    <p>In arma Princeps principem,</p>
    <p>Sibi ruinam concitat:</p>
    <p>Et sceptra ventis objicit.</p>
    <p>(1240) Imbellis aetas, &amp; feri</p>
    <p>Ignara belli, gloriam,</p>
    <p>Dum quaerit armis, abjicit.</p>
    <p>Martia degeneres malè poscunt praelia dextras,</p>
    <p>Nominis haud solâ bella geruntur ope.</p>
    <p>(1245) Spolijs en ditamur opimis,</p>
    <p>Et nulla fugae bella supersunt.</p>
    <p>Praemia nostri tulimus belli.</p>
    <p>Laeti concinimus victori.</p>
    <p>Regna Carole victor.</p>
    <p>(1250) Victus Suevus abivit,</p>
    <p><milestone unit="page" facs="48"/></p>
    <p>Regna Carole victor.</p>
    <p>Germanus tibi cessit,</p>
    <p>Regna Carole victor,</p>
    <p>Caelum jam tibi plaudit,</p>
    <p>(1255) Regna Carole victor,</p>
    <p>Et nos plaudimus omnes</p>
    <p>Regna Carole victor.</p>
  </div>
  <div type="level2" xml:id="actvs-qvartvs.">
    <head>26. ACTVS QVARTVS.</head>
    <p></p>
  </div>
  <div type="level2" xml:id="scena-prima.-3">
    <head>27. SCENA PRIMA.</head>
    <p>Carolus, Robertus, Cosmanus, Senex.</p>
    <p>CAROLVS.</p>
    <p>ANimo recurrit cura, nec factum est satis,</p>
    <p>Nec ulla voti est meta, si Suevus novos</p>
    <p>(1260) Redit in labores, morte funestâ occidat,</p>
    <p>Ut me triumpho Siculus augusto vehat.</p>
    <p>Utinam ter ille, (nam una mors Suevo est parum)</p>
    <p>Fundendus esset! mille consumam neces</p>
    <p>Uno in rebelli; nemo, quanquam saeviat,</p>
    <p>(1265) Crudelis hosti est, ultimum in Regem est nefas</p>
    <p>Armare dextram; rapere qui sceptrum cupit</p>
    <p>Nunquam innocens credetur, &amp; plusquam est reus.</p>
    <p>Cosmane, nostras illene evasit manus?</p>
    <p>Nusquam repertus? Cos. Crede Rex, nusquam; latet</p>
    <p>(1270) Aut forte vixit. Car. Cuncta scrutari prius</p>
    <p><milestone unit="page" facs="49"/></p>
    <p>Latè decebat, littora, &amp; sinus maris,</p>
    <p>Latebrasque &amp; antra, &amp; caeca sylvarum avia,</p>
    <p>Humilesque in agris rusticae plebis casas.</p>
    <p>Cosm. Scrutatus omnem miles est ferro locum,</p>
    <p>(1275) Sylvas, specusque, semitasque &amp; invias</p>
    <p>Latebras ferarum; cuncta lustravit loca,</p>
    <p>Deserta, rupta, &amp; aspera. Car. Inveniam tamen,</p>
    <p>Vel usque in ipsam Teuthonum terram sequar.</p>
    <p>Germaniâ sat tutus haud vivet suâ.</p>
    <p>(1280) Cosm. Tua vota sparsus forsitan rumor juvat;</p>
    <p>Nuper repertos Asturae Rector duos</p>
    <p>In vincla traxit; indoles claros notat</p>
    <p>Vultusque prodit nobiles; laceram gerit</p>
    <p>Uterque vestem; multus in animo est timor,</p>
    <p>(1285) Et transfretare longius votum fuit.</p>
    <p>Haec fama. Car. Nempe fama mentiri nequit.</p>
    <p>Bene est, meorum meta votorum data est,</p>
    <p>Quos quaero fortuna obtulit. Perge ocyus</p>
    <p>Cosmane, nostris Asturam castris preme.</p>
    <p>(1290) Tibi tradat ambos; si negat, totam obrue</p>
    <p>Urbem ruinâ, disijce, everte, opprime,</p>
    <p>Ultraque ne sit Astura, aut captos reduc.</p>
    <p>Cosm. Ibo &amp; reducam, miles huc arma expedi.</p>
    <p>Car. Beata regum est vita, cum mordet solum</p>
    <p>(1295) Prostratus hostis, &amp; suo pressam imbuit</p>
    <p>Cruore terram; metuere regnantem nihil,</p>
    <p>Regnare demum est; Rob. Regna custodit metus,</p>
    <p>Et nil timendo saepe securus cadit.</p>
    <p>Hostes habere maximos, regum est salus.</p>
    <p>(1300) Virtus sine armis languet, &amp; tota otio</p>
    <p><milestone unit="folio" facs="D"/></p>
    <p><milestone unit="page" facs="50"/></p>
    <p>Marcescit. Car. Hostes ut mei vivant cupis?</p>
    <p>Rob. Vivant, sine hoste clarus haud quisquam fuit,</p>
    <p>Abeant, recedant. patriam rursum petant,</p>
    <p>Etiam arma vertant, gloriae est laurus tuae</p>
    <p>(1305) Superare rursum; tollere hanc segetem novi</p>
    <p>Nolis triumphi. Car. Pulcher est, quando occidit</p>
    <p>Hostis, triumphus; esse pax nunquam potest</p>
    <p>Cum vivit hostis. Rob. Saepe pax fallit Duces.</p>
    <p>Periere plures pace, quam bello Duces,</p>
    <p>(1310) Fit luxus hostis pigra cum virtus jacet,</p>
    <p>Et vitia curas occupant; vigiles facit</p>
    <p>Metus labores, pax at ignavos fovet.</p>
    <p>Vix stare moles magna regnorum potest,</p>
    <p>Si non movetur; hostis est semper sibi</p>
    <p>(1315) Quoties quiescit. Extulit caelo caput</p>
    <p>Bellando Roma; bella cum liquit, suo</p>
    <p>Eversa luxu est. Car. Sit satis, nunquam canis</p>
    <p>Mordet peremptus; nec decet pacem metus.</p>
    <p>Sen. Mutare mentem rex ferox nunquam solet.</p>
    <p>(1320) Ratione flecti non potest, odit moras,</p>
    <p>Cupido totum sola consilium expedit.</p>
  </div>
  <div type="level2" xml:id="scena-secunda.-3">
    <head>28. SCENA SECUNDA.</head>
    <p>Cosmanus, Carolus, Ioannes Frangipanibus,</p>
    <p>Conradinus, Fridericus, Robertus, Senex.</p>
    <p>COSMANVS.</p>
    <p>EN Asturae Praefectus, &amp; capti Duces;</p>
    <p>Haec meta belli est, prima regnorum dies</p>
    <p><milestone unit="page" facs="51"/></p>
    <p>Jussa est secutus ipse Praefectus tua.</p>
    <p>(1325) Ioan. Sic Rex, decebat; quos petis, sisto Duces,</p>
    <p>Hic Sueviae Dux, Austriae est hic Dux quoque,</p>
    <p>Utrumque vilis contegit vestis Ducem:</p>
    <p>Latere sic mens fuerat, at dum sic fugam</p>
    <p>Placidum per aequor instruunt, ambo mea</p>
    <p>(1330) Sunt praeda facti: fecit hic certam annulus</p>
    <p>Dum forsan illos persequor, pro te fidem.</p>
    <p>Sic vive Rex, victoriâ tandem frui</p>
    <p>Partâ licebit, in tuas praedam manus</p>
    <p>Fortuna vexit, quaeque victorem extulit,</p>
    <p>(1335) Eadem triumpho decorat, atque auget decus.</p>
    <p>Car. Et nostra meritis gratia accedet tuis.</p>
    <p>Bene est; at istam, quâ latent, vestem exuant.</p>
    <p>Videre victos sic juvat, sic &amp; Duces.</p>
    <p>Sen. Videre tantum non tibi fiet satis,</p>
    <p>(1340) Vestem exuunt vitâ exuendi postmodum.</p>
    <p>Car. Et ista cerno capita? &amp; infandum genus?</p>
    <p>Polluta scelere monstra, quae vindex polus</p>
    <p>Effulminatis ignium mactet globis?</p>
    <p>Quae terra patulo sorbeat rictu reos?</p>
    <p>(1345) Quae sempiternis Orcus involuat focis?</p>
    <p>Istos nefandos intuor? Con. cernis Duces,</p>
    <p>Sed non nocentes; sorte miseri jam sumus</p>
    <p>Non scelere; viles non sumus, clarum est genus</p>
    <p>Et non nefandum. Car. Nempe cum bellum mihi</p>
    <p>(1350) Infertis hostes? Con. Fateor hoc, hostes sumus,</p>
    <p>Si crimen est, commune nobis &amp; tibi est,</p>
    <p>Tu noster hostis; arma non faciunt reos,</p>
    <p>Sed scelera. Car. nostrum rapere cum regnum cupis,</p>
    <p><milestone unit="folio" facs="D2"/></p>
    <p><milestone unit="page" facs="52"/></p>
    <p>Scelus negabis? Con. Non tuum, sed quod meum est</p>
    <p>(1355) Regnum reposco, stirpis hoc jus est meae.</p>
    <p>Ca. Tuumne regnum? Co. Quod fuit patris, meum est.</p>
    <p>Repetere cunctis quod suum est leges sinunt.</p>
    <p>Car. At nostra vestras arma fregerunt manus,</p>
    <p>Victor triumpho. Con. Fateor, &amp; victos vides;</p>
    <p>(1360) Ca. Videoque vinctos. Co. Sortis adversae est
    malum,</p>
    <p>Fortuna victos fecit, &amp; vinctos simul.</p>
    <p>Accidere victis quod potest, victor time.</p>
    <p>Si bella movi, debui; at sortem fero</p>
    <p>Quia marte victus; arma, non animum abstulit</p>
    <p>(1365) Fortuna nobis, novimus cladem pati</p>
    <p>Et quicquid ultra est. Car. quicquid est ultra, dabo.</p>
    <p>Fri. Nil deprecamur, tu jube quicquid voles:</p>
    <p>Misera esse virtus non potest, morte altior</p>
    <p>Aeternitatis culmen excelsum petit.</p>
    <p>(1370) Ab igne lumen haurit, à ferro decus,</p>
    <p>A morte vitam. Ca. Vincula &amp; carcer domant.</p>
    <p>Fri. Ligata virtus libera est, coecos specus</p>
    <p>Illustrat ipsa; dedecorat animum scelus,</p>
    <p>Non carcer: atrae congere hic umbras Stygis,</p>
    <p>(1375) Caliginemque noctis &amp; mortis simul,</p>
    <p>Virtus micabit. Car. Hic sibi assurgit timor,</p>
    <p>Periculoque audacior laudes crepat.</p>
    <p>Sic insolescit saepe captorum furor.</p>
    <p>Fri. Ne furere crede, non facit fortem timor.</p>
    <p>(1380) Car. Cum nulla spes est saepe tunc surgit furor,</p>
    <p>Vitamque temnit; Fri. Vita non animum facit,</p>
    <p>In me est serenus pectoris magni vigor,</p>
    <p>Amore vitae quisquis est audax suae</p>
    <p><milestone unit="page" facs="53"/></p>
    <p>Frustra laborat, debet invitus mori.</p>
    <p>(1385) Car. Ego contumacem spiritum elidam tibi.</p>
    <p>Fri. Non contumacem; liberum &amp; plenum sui,</p>
    <p>Firmaque certum mente, dum mortem ingeres,</p>
    <p>Se mper videbis. Liber est qui non reus.</p>
    <p>Car. Et non fateris te reum? Fri. Justae reus</p>
    <p>(1390) Est nemo causae; non reum, at victum vides.</p>
    <p>Fortuna dum te blanda victorem facit,</p>
    <p>Non ideo victos asserit ferro reos.</p>
    <p>Fortuna tecum est, causa nobiscum est bona.</p>
    <p>Hac gloriamur, sorte sis victor licet.</p>
    <p>(1395) Car. Furiose, temnis ergo victoris manum?</p>
    <p>Istud verendum verticis nostri decus?</p>
    <p>Meminisse mortis vos decet, nostrâ in manu</p>
    <p>Est vita vestra. Con. Quod potes victor jube,</p>
    <p>Auferre vitam non potes; vel si potes,</p>
    <p>(1400) Non velle debes; cuncta victori haud licent,</p>
    <p>Car. Quod velle victores queunt, hoc &amp; licet,</p>
    <p>Est in rebelles summa lex, jusque ultimum</p>
    <p>Regis voluntas; hostibus vitam dare,</p>
    <p>Auferre vitam, liberum est; victis preces</p>
    <p>(1405) Tantum supersunt; nulla victorem ligant</p>
    <p>Decreta legum. Con. Lege si nullâ geris</p>
    <p>Crudelis arma, nulla spes victis manet.</p>
    <p>Fraenare semper impetus victor suos</p>
    <p>Iramque debet; cuncta fecisti tua</p>
    <p>(1410) Vincendo, superest vita sed victis tamen</p>
    <p>Quando arma ponunt. Car. Quando victori placet.</p>
    <p>Vitam relinquit arma qui ponit sua.</p>
    <p>Fri. Vitam meretur arma qui ponit sua</p>
    <p><milestone unit="folio" facs="D3"/></p>
    <p><milestone unit="page" facs="54"/></p>
    <p>Victoriae jus ultimum est armis frui</p>
    <p>(1415) Servare victos. Comprime hanc molem tui</p>
    <p>Motusquę vanos pectoris. Rob. Magni est Ducis</p>
    <p>Donare vitam, auferre quam victis potest,</p>
    <p>Victoris haec laus, parcere abjectis, neque</p>
    <p>Aestusque &amp; iras mentis incensae sequi.</p>
    <p>(1420) Victoriarum primus est semper gradus</p>
    <p>Superare se ipsum. Car. Viverent noxae rei</p>
    <p>Atrocis hostes? viverent qui ausi meum</p>
    <p>Appetere regnum, Marte turbarunt suo</p>
    <p>Populi quietem? Viverent quorum sitim</p>
    <p>(1425) Satiare noster ante debebat cruor?</p>
    <p>Con. Simplex quod hostis tentat, hoc nulli imputat</p>
    <p>Quicunque victor; solita sunt Martis mala</p>
    <p>Invadere hostem, ferre bellando necem,</p>
    <p>Regnum occupare. Non meum est tamen hic nefas,</p>
    <p>(1430) Repeto per arma quod meum est, &amp; quod tuis</p>
    <p>Dux saevus armis opprimis; non jus tibi est,</p>
    <p>Armata sed vis, Rumpe libertas fores,</p>
    <p>Ubi justa causa est, esse non debet metus.</p>
    <p>Etiam quod armis occupas victor, meum est.</p>
    <p>(1435) Victoque debes; arma non justam ferunt</p>
    <p>Violenta causam, rapere nec quovis licet</p>
    <p>Aliena bello: si licet, terras rape,</p>
    <p>Refixa coelo sydera, &amp; celsum rape</p>
    <p>Solium Tonantis. Arbiter rerum sedet,</p>
    <p>(1440) Judicia cujus nemo pervertet, Tonans.</p>
    <p>Car. Hoc in catenis? Nempe sic victus furis,</p>
    <p>Et hîc minaris? judicas? damnas? cito</p>
    <p>Rape perduellem miles, &amp; ferro caput</p>
    <p><milestone unit="page" facs="55"/></p>
    <p>Macta scelestum, protinus vitam evomat,</p>
    <p>(1445) Lentè per artus iste distillet cruor.</p>
    <p>Fri. Etiam decorum est, justa cum causa est, mori.</p>
    <p>Vincit tyrannum qui mori fortis potest.</p>
    <p>Fac purpuretur sanguine hoc corpus meo,</p>
    <p>Tuum loquetur sanguis effusus scelus.</p>
    <p>(1450) Car. Ut contumaci mente furiatus tumet?</p>
    <p>Fri. Contemno liber quas vomis victor minas,</p>
    <p>Contemno mortem Con. Judice est tali mori</p>
    <p>Dulce &amp; decorum. Quod voles jube ocyus</p>
    <p>Juvat tyranno Iudice insontes mori.</p>
    <p>(1455) Car. Age perge, miles, abripe hinc, fati modum</p>
    <p>Inveniet ira, mortem &amp; opprobrium ferent.</p>
    <p>Sen. Ecce innocentes gestiunt laeti Duces,</p>
    <p>Nocens tyrannus tristis est, &amp; se premit,</p>
    <p>Torquere dum vult, ipse se torquet prius.</p>
  </div>
  <div type="level2" xml:id="scena-tertia.-3">
    <head>29. SCENA TERTIA.</head>
    <p>Carolus, Robertus, Senex, Cosmanus,</p>
    <p>Girardus Pisanus.</p>
    <p>CAROLVS.</p>
    <p>(1460) AGe ira totas pectoris moti faces</p>
    <p>Incende, justa est flamma cum victus suo</p>
    <p>Insultat hosti; vilis est quando parum</p>
    <p>Victor timetur. Debitas poenas dabunt</p>
    <p>Quotquot rebelles concitas in me manus</p>
    <p>(1465) Movêre bello. Mortis inveniam modum,</p>
    <p>Nec dulce nec decorum erit victis mori.</p>
    <p><milestone unit="folio" facs="D4"/></p>
    <p><milestone unit="page" facs="56"/></p>
    <p>Rob. Rex mitigare pectus atque iram decet,</p>
    <p>Generosus ardor abripit victos Duces;</p>
    <p>Laudandus ille est qui suam temnit necem</p>
    <p>(1470) Vicina quando est; omne victori decus</p>
    <p>Tunc victus aufert, degener quando timet</p>
    <p>Mortem aut triumphum. Car. Supplicem victos decet</p>
    <p>Offerre vocem. Rob. Cordis ignavi est preces</p>
    <p>Offerre, luctuque elevat victoriam</p>
    <p>(1475) Qui deprecatur. Hostis est hostem mori,</p>
    <p>De sorte fortis queritur, &amp; non de nece.</p>
    <p>Car. An me benignum forte victorem cupis?</p>
    <p>Haec ira justa est. Rob. Crede Rex, quo te altius</p>
    <p>Fortuna vexit, obsequi tanto minus</p>
    <p>(1480) Animoque &amp; irae convenit. Car. Quid me decet?</p>
    <p>Rob. Benignitate vince quos ferro domas,</p>
    <p>Car. Etiam superbos? Rob. Quam vocas superbiam</p>
    <p>Vigor juventae est, namque victorem Duces</p>
    <p>Jam te fatentur. Car. At simul spernunt, nec hoc</p>
    <p>(1485) Sceptrum fateri, nec meum regnum volunt.</p>
    <p>Sen. Tuum fateri quod suum est nunquam queunt.</p>
    <p>Car. Haec nostra mens est, occidant, nemo reis</p>
    <p>Debere vitam perfidis ullam potest.</p>
    <p>Sen. Mors hostis ullum non facit regem satis.</p>
    <p>(1490) Post fata crescet amplius nefas tuum.</p>
    <p>Car. Pereant scelesti. Rob. Mortis at causam excute</p>
    <p>Tuo in Senatu. Car. Perge, cura haec sit tua,</p>
    <p>Adsit Senatus, nobiles nostros voca.</p>
    <p>Sen. Ut te sequantur, &amp; tuum probent nefas.</p>
    <p>(1495) At en furoris causa succedit novi,</p>
    <p>Cos. En Rex favores geminat, atque auget suos</p>
    <p><milestone unit="page" facs="57"/></p>
    <p>Fortuna belli Principem tradit tibi.</p>
    <p>Hic est Girardus, movit Italiae in tuum</p>
    <p>Regnum cohortes, ipse Thuscorum manus</p>
    <p>(1500) Armauit in te, robur &amp; Suevo novum</p>
    <p>Adjecit audax. Ca. Sic favet votis Tonans,</p>
    <p>Et me triumpho cumulat, &amp; victoriâ.</p>
    <p>Ubi est repertus? Cos. Clade perculsus fugam</p>
    <p>Cum forte adornat incitus cursu tuus</p>
    <p>(1505) Miles retraxit. Urbium vires novas</p>
    <p>Rursum incitabat, armaque agrestis manus</p>
    <p>Victo offerebat, praeda sed factus tibi est.</p>
    <p>Solus triumpho deerat hic unus tuo.</p>
    <p>Ca. Cumulantur ergo laeta successu novo,</p>
    <p>(1510) Hostile restat jam nihil. Nempe hic mihi</p>
    <p>Aliunde quaeris &amp; juvas hostem simul?</p>
    <p>Gi. Vicisse, Princeps, sit satis, causam mei</p>
    <p>Ne quaere motus, causa quae Suevum impulit</p>
    <p>Mihi arma suasit; milites nemo reos</p>
    <p>(1515) Accusat hostis, pro omnibus Dux est reus</p>
    <p>Iniqua quando est causa. Ca. At in culpam venit,</p>
    <p>Quicunque sequitur principem culpae reum.</p>
    <p>Commune crimen militum est crimen Ducis.</p>
    <p>Et tu tumultus author, &amp; belli caput</p>
    <p>(1520) In me remotas Teuthonum gentes trahis</p>
    <p>Italosque &amp; urbes ducis, &amp; culpâ cares?</p>
    <p>Gi. Quodcunque Regi debitum obsequium est meo</p>
    <p>Lubens peregi, subditum sic me docet</p>
    <p>Natura, leges sic jubent; facit reum</p>
    <p>(1525) Natura nullum. Ca. Jura, quae jactas, silent</p>
    <p>Quando arma vincunt; cum Duce hic poenas dabis.</p>
    <p><milestone unit="folio" facs="D5"/></p>
    <p><milestone unit="page" facs="58"/></p>
    <p>Gir. Communis ergo gloria &amp; belli &amp; necis</p>
    <p>Utrique fiet, prodigus vitae viget</p>
    <p>In me ardor hujus, &amp; fuit votum prius</p>
    <p>(1530) Parare Suevo sanguine hoc regnum meo.</p>
    <p>Invidit illa, quae favet raro bonis,</p>
    <p>Fortuna Ducibus, sed tamen sortem feram,</p>
    <p>Et quisquis in me est effluet Suevo cruor.</p>
    <p>Decerne mortem quam voles, vitam dabo.</p>
    <p>(1535) Car. Duc in catenas, jure supplicium expetam.</p>
    <p>Et en Senatus. Sen. Scilicet quem tu reges,</p>
    <p>Consilia reges expetunt, sed quae volunt.</p>
  </div>
  <div type="level2" xml:id="scena-quarta.-3">
    <head>30. SCENA QUARTA.</head>
    <p>Carolus, Robertus, Senatores</p>
    <p>Cosmanus, Senex.</p>
    <p>CAROLVS.</p>
    <p>ET ipsa moles imperi, &amp; belli labor</p>
    <p>Salusque regni, &amp; civium cura omnium</p>
    <p>(1540) Subsidia, Patres, vestra jam tandem petunt.</p>
    <p>Aperite mentem, vera libertas patet.</p>
    <p>Haec nostra causa est. Nuper hoc regni decus,</p>
    <p>Diadema frontis regiae, &amp; sceptrum manus,</p>
    <p>Authoritate Pontifex dum vult sacrâ</p>
    <p>(1545) Et dum Senatus lege decernit suâ</p>
    <p>Lubens recepi; populus applausit mihi,</p>
    <p>Solioque celsus jura dictavi meis.</p>
    <p>At inde Suevus milite externo potens</p>
    <p>Germaniaeque robur atque Italas trahens</p>
    <p><milestone unit="page" facs="59"/></p>
    <p>(1550) In arma vires, jura dum patris crepat,</p>
    <p>Suamque frustra jactat haeredem Domum,</p>
    <p>Has concitavit impio motu plagas,</p>
    <p>Incendioque, qua patet regnum, furens,</p>
    <p>Et cuncta vastans, hoc, ait, regnum est meum,</p>
    <p>(1555) Ferro &amp; ruinis asseram, si quis neget,</p>
    <p>Si quis resistat, opprimam. Regem decet</p>
    <p>Servare cives, protinus duxi meas</p>
    <p>In arma turmas, &amp; gravem Suevo obtuli</p>
    <p>Ardente pugnam milite. Hoc testor jubar</p>
    <p>(1560) Radiantis Aethrae, conscium &amp; mentis Deum,</p>
    <p>Vixdum cohortes strinxerant ferrum meae</p>
    <p>Mox terga Suevus vertit, &amp; saltus fugâ</p>
    <p>Specusque &amp; antra, quo latent ferae loco,</p>
    <p>Petijt tremiscens; agmen insequitur Ducem,</p>
    <p>(1565) Latèque strages editur, multus viam</p>
    <p>Humectat imber sanguinis, gemunt agri,</p>
    <p>Cadaverumque longa per campos strues</p>
    <p>Horrescit. Istam sic meo victoriam</p>
    <p>Donavit Aether militi, &amp; causam probans</p>
    <p>(1570) Plenis triumphos annuit votis mihi.</p>
    <p>Uterque captus, Suevus, Austriacus quoque est.</p>
    <p>Alios rebelles claudit &amp; carcer Duces.</p>
    <p>Haec nostra mens est, carcere educti occident,</p>
    <p>Et pacis hostes publicae vitam vomant.</p>
    <p>(1575) Sen. Consilia quaerit, ipse decernit prius.</p>
    <p>Car. Mens vestra Proceres, quae sit, hic depromite.</p>
    <p>Rob. Authoritatis regiae est culmen favor,</p>
    <p>Benignus esse qui potest rex tutus est.</p>
    <p>Age ergo victis parce; nam nunquam decet</p>
    <p><milestone unit="page" facs="60"/></p>
    <p>(1580) Ferire ferro stirpis augustae Duces:</p>
    <p>Te spectat Orbis, ingemiscet mox quoque</p>
    <p>Si clarus iste purpuret terram cruor.</p>
    <p>An tanget atrox regium lictor caput?</p>
    <p>Immerget ensem pectori, aut fauces manus</p>
    <p>(1585) Funesta claudet? Fateor, hostes sunt, scelus</p>
    <p>At nomen istud non habet; causâ quoque</p>
    <p>Aliquâ tuentur quicquid est actum hactenus.</p>
    <p>Tuum est quod ista jam tenes sceptrum manu,</p>
    <p>Suevus paternae jura praetendit Domus,</p>
    <p>(1590) At marte victus cedit, idcircò caput</p>
    <p>Submittet ensi? mortis opprobrium feret?</p>
    <p>Servare tantos, magne Rex, debes Duces,</p>
    <p>Facies amicos, &amp; tuae clementiae</p>
    <p>Trophaea vivent. Car. Rursus hostes ut meum</p>
    <p>(1595) Regnum, caputque perfidis armis petant.</p>
    <p>Sen. En ipse judex saevus accusat reos.</p>
    <p>Senat. 1. Munimen ingens principum est severitas.</p>
    <p>Regale sceptrum stabilit, &amp; firmat thronum.</p>
    <p>Age ergo victos ultimo fato Duces</p>
    <p>(1600) Jube perire; laesa majestas petit.</p>
    <p>Quicumque regnum aut regium ferro caput</p>
    <p>Attentat audax, mortis extremae est reus.</p>
    <p>Senat. 2. Justitia primum est maximi Regis decus</p>
    <p>Haec fulminantem porrigit gladio manum,</p>
    <p>(1605) Age ergo victi sentiant justum Duces</p>
    <p>Tremantque Regem; quod jubent leges, jube:</p>
    <p>Et perduelles, pacis osores tuae,</p>
    <p>(Haec causa justa est) sanguinem fundant suum.</p>
    <p>Car. Et iste Suevus regium ut nomen ferat?</p>
    <p><milestone unit="page" facs="61"/></p>
    <p>(1610) Ecclesiam ut perturbet? at vos pergite.</p>
    <p>Sen. En rursus aliud suggerit Judex scelus.</p>
    <p>Senat. 3. Ecclesiae Patronus est princeps suae,</p>
    <p>Et vindicare debet; hoc ergo jube</p>
    <p>Ecclesiae hostes, pacis offensae rei</p>
    <p>(1615) Subdant securi noxium strictae caput.</p>
    <p>Istud reposcit munus aethereae potens</p>
    <p>Regnator Aulae; redde quod debes Deo.</p>
    <p>Senat. 4. Quicunque Regis nomen usurpat, reus</p>
    <p>Regnum lacessit, &amp; nocens debet mori.</p>
    <p>(1620) Lex ista regni est, lege stat tali decus</p>
    <p>In Orbe primum. Suevus ergo sit reus,</p>
    <p>Cum morte nomen ponat, &amp; simul cadat</p>
    <p>Qui perduellem juvit Austriacus Ducem.</p>
    <p>Car. Bene est, nocentes sic decet mori Duces.</p>
    <p>(1625) Cosmane quid tu? judica liber reos.</p>
    <p>Cos. Magnificum &amp; ingens regibus semper fuit</p>
    <p>Juvare miseros, parcere abjectis; tua,</p>
    <p>O Rex, sit ista gloria, &amp; victos Duces</p>
    <p>Benignitate refice; da vitam, &amp; tuae</p>
    <p>(1630) Consulere vitae disce; dum sors omnibus</p>
    <p>Eadem est Monarchis, perdere haud unquam decet</p>
    <p>Servare quos clemens potes; clara est Ducum</p>
    <p>Stirps Suevicorum, claraque Austriae Ducum.</p>
    <p>Dimitte victos, parce, poenarum est satis,</p>
    <p>(1635) Vidisse captos, supplices, miseros, reos.</p>
    <p>Car. Videtur ergo pluribus, morte occidant.</p>
    <p>Haec vestra mens est. Rob. Non mea est, si rex jubes,</p>
    <p>Decerne quod vis, non decet ferro Duces,</p>
    <p>Subjicere tantos. Rex age, en supplex cado,</p>
    <p><milestone unit="page" facs="62"/></p>
    <p>(1640) Ignosce, vitam, quod dari summum potest,</p>
    <p>Minimumque, posco. Per tuam dextram precor</p>
    <p>Per quicquid in te est, ne mori cogas Duces</p>
    <p>Ca. Rata nostra mens est. Co. Genibus advoluor tuis.</p>
    <p>Per ista genua, per tui sceptri decus,</p>
    <p>(1645) Rex oro, parce Ducibus, oppressis fave,</p>
    <p>Compesce ferrum. Car. Non licet, debent mori.</p>
    <p>Senat. 1. Mors Conradini, crede rex, vita est tua.</p>
    <p>Senat. 2. Qui noxios non tollit, in sese excitat.</p>
    <p>Senat. 3. Hostis peremptus amplius nunquam nocet.</p>
    <p>(1650) Senat. 4. Pax certa regni postulat Suevi necem.</p>
    <p>Car. Satis est, nocentes occidant, jubeo, Duces,</p>
    <p>Cum sol ab undis crastinum revehet diem.</p>
    <p>Sen. Actum est moveri pectus immite haud potest.</p>
    <p>Non culpa Suevi displicet, vita haud placet.</p>
    <p><hi rend="bold">CHORVS.</hi></p>
    <p>Puerorum &amp; Puellarum.</p>
    <p>(1655) FLendum est, pueri, solvite planctus,</p>
    <p>Flendum est, pueri, solvite lacrymas.</p>
    <p>Et sufficiant brachia planctibus,</p>
    <p>Et sufficiant fletibus oculi.</p>
    <p>Vertit nostros fortuna Duces.</p>
    <p>(1660) Flendum est, lachrymas ferte puellae,</p>
    <p>Flendum est, planctus ferte puellae,</p>
    <p>Et sufficiant oculi lachrymis.</p>
    <p>Et sufficiant planctibus animi.</p>
    <p>Vertit nostros fortuna Duces.</p>
    <p><milestone unit="page" facs="63"/></p>
    <p>(1665) Conradine tibi pectora tundimus,</p>
    <p>Conradine tibi lumina solvimus,</p>
    <p>Conradine tibi dicimus ultima,</p>
    <p>O spes, ô patriae jam decus occidis!</p>
    <p>Conradine tibi solvimus has comas</p>
    <p>(1670) Conradine tibi diripimus genas.</p>
    <p>Conradine tibi quod superest damus’,</p>
    <p>O spes, ô patriae jam decus occidis!</p>
    <p>Heu nimis clari generis propago,</p>
    <p>Occidis saevâ feriente sorte</p>
    <p>(1675) Et simul nostrae lachrymandus aufers</p>
    <p>Gaudia vitae.</p>
    <p>Heu nimis magni soboles parentis</p>
    <p>Occidis Franco nimis ah iniquo!</p>
    <p>Et simul nostro periturus addis</p>
    <p>(1680) Vulnera cordi.</p>
    <p>Tu quoque nostros Friderice petis,</p>
    <p>Fletus, planctus, vulnera, lachrymas:</p>
    <p>Tibi nostros nudamus honores,</p>
    <p>Quicunque decent, quicunque tegunt,</p>
    <p>(1685) Accipe Dux lamenta tuorum,</p>
    <p>Dignus meliori sorte jaces.</p>
    <p>Friderice tibi gaudia ponimus,</p>
    <p>Sine te noster vilescit honor,</p>
    <p>Sine te tantum vulnere premimur,</p>
    <p>(1690) Accipe Princeps vota tuarum,</p>
    <p>Dignus meliori sorte jaces.</p>
    <p>Misera heu Mater, faecunda nimis,</p>
    <p>Ast in luctus foecunda tuos</p>
    <p>Nimium infelix sors tua, nondum</p>
    <p><milestone unit="page" facs="64"/></p>
    <p>(1695) Vulnera sentis.</p>
    <p>Misera heu mater, magni infelix</p>
    <p>Conjugis uxor, clarique parens</p>
    <p>Optima nati, quis tibrgemitus,</p>
    <p>Et suppeditet verba dolori,</p>
    <p>(1700) Paria haud unquam verba dolori?</p>
    <p>Heu Sueve peris, maxime princeps,</p>
    <p>Cui laeta tui gesta vovebant</p>
    <p>Patris honores, Salomonis opes,</p>
    <p>Dignos clara stirpe triumphos. ˂ stripe</p>
    <p>(1705) Occidis heu Austriace infelix,</p>
    <p>Ultima magni Generis proles,</p>
    <p>Et Caesareo dignus honore,</p>
    <p>Germenque Domus, spes quoque patriae.</p>
    <p>Imbellis amborum fuit</p>
    <p>(1710) Aetas, &amp; anni primitus</p>
    <p>Primam attulere spem suis;</p>
    <p>Invidit at sors invida,</p>
    <p>Decerpsit ambos, ut suo</p>
    <p>Mox purpurarent sanguine</p>
    <p>(1715) Florem iuventae, &amp; spem Domus.</p>
    <p>Incerta spes mortalium est,</p>
    <p>Mortem juuenta dum fugit</p>
    <p>Accensa studio gloriae,</p>
    <p>Mortem invenit, nec se explicat.</p>
    <p>(1720) Accipe nostras lachrymas Sueve,</p>
    <p>Accipe nostros Austrie planctus,</p>
    <p>Ultima ferimus verba, valete.</p>
    <p><milestone unit="page" facs="65"/></p>
  </div>
  <div type="level2" xml:id="actvs-qvintvs.">
    <head>32. ACTVS QVINTVS.</head>
    <p></p>
  </div>
  <div type="level2" xml:id="scena-prima.-4">
    <head>33. SCENA PRIMA.</head>
    <p>Elizabetha, Nutrix, Senex, VVernerus</p>
    <p>Comes.</p>
    <p>ELIZABETHA.</p>
    <p>BEate rerum conditor, miserae hos vides</p>
    <p>Matris labores; luna seu noctu micet,</p>
    <p>(1725) Seu Sol diurnam luce decurrat viam,</p>
    <p>Mens inquieta turbidos fluctus movet,</p>
    <p>Imago Nati semper occursat mei,</p>
    <p>Sed tristis, &amp; dejecta, &amp; atra, &amp; squalida,</p>
    <p>Nunc ultro vinctas porrigit matri manus,</p>
    <p>(1730) Premitque vocem; nunc in amplexus ruit</p>
    <p>Et hos cruore foeda conspurcat sinus.</p>
    <p>Conata primum ter loqui, ter vox stetit</p>
    <p>Luctu impedita, murmure at tandem levi</p>
    <p>Vale, inquit; iterum, jam parens, inquit vale.</p>
    <p>(1735) O magne mundi Genitor, &amp; Natus meus</p>
    <p>Collum securi subdere augustum queat?</p>
    <p>Ibo ibo, &amp; ipsa genua victoris manu</p>
    <p>Complexa stringam, lack rymis flectam meis,</p>
    <p>Aut una matrem tollet &amp; Natum dies.</p>
    <p>(1740) O certa nimium somnij nostri fides?</p>
    <p>Hoc est quod iste pectoris nostri fores</p>
    <p>Pulsabat horror; nemo nam frustra timet</p>
    <p>Cum spectra noctis territant, &amp; cum dolor</p>
    <p><milestone unit="folio" facs="E"/></p>
    <p><milestone unit="page" facs="66"/></p>
    <p>Inusitati concutit motu fibras.</p>
    <p>(1745) Nut. Remedia quaere Domina, nam solus dolor</p>
    <p>Sese fatigat; mitte qui repetat tuum</p>
    <p>Quocunque Natum jure, vel captum tibi</p>
    <p>Pretio reducat. Matris haud victor preces</p>
    <p>Unquam repellet. Eli. Forte jam occubuit, ferox</p>
    <p>(1750) Victoris ira est. Nut. Attamen Nato tua</p>
    <p>Ne cura desit; sorte si debet malâ</p>
    <p>Carere regno, vivat, &amp; vitam suis</p>
    <p>Patriaeque servet. VVern. Domina, si tantum jubes,</p>
    <p>Vide paratum, ne tuum mater precor</p>
    <p>(1755) Relinque natum. Eli. Perge, victorem pete,</p>
    <p>Pretiumque vitae, &amp; matris augustae preces</p>
    <p>Abjectus offer; careat &amp; regno &amp; suis</p>
    <p>Jam fractus armis; Vita, nam leges volunt,</p>
    <p>Sit salva Nato. VVer. Pergo, &amp; expediam viam,</p>
    <p>(1760) Solare temet Domina, tam clari Duces</p>
    <p>Quando arma ponunt morte poenas non dabunt.</p>
    <p>Sen. Rex iste claros morte distinguet Duces</p>
    <p>Crudeliori; Carolus flecti nequit.</p>
    <p>Eli. Vtinam? sed inter dubia curarum aestuo</p>
    <p>(1765) Velut inter undas navis adversas tremit,</p>
    <p>Partes in omnes mente non certâ feror,</p>
    <p>Consilia pectus nulla distractum tenent,</p>
    <p>Metus resurgit undique, &amp; casus malis</p>
    <p>Perfugia monstrat nulla. Quo mater trahor?</p>
    <p>(1770) Quo Nate matrem mentis heu inopem trahis?</p>
    <p>Superbus iste forte contemnet preces,</p>
    <p>Pretium repellet; precibus inflecti putant</p>
    <p>Tumidi probrosum. Nut. rursus in dubium vocas</p>
    <p><milestone unit="page" facs="67"/></p>
    <p>Quod jam necesse est; ultima haec Nato parens</p>
    <p>(1775) Officia debes. Eli. Et dabo si sors petit</p>
    <p>Etiam cruorem; morte si tantum potest</p>
    <p>Flecti iste victor, hoc meum ferro latus,</p>
    <p>Transadigat, istud, faeminae quanquam, caput</p>
    <p>Rescindat ense. Filio vitam dedi</p>
    <p>(1780) Pariendo, rursus, si jubet victor, dabo</p>
    <p>Moriendo vitam. Sen. Lachrymas tantum potes;</p>
    <p>Perire Natum victor; haud matrem cupit.</p>
    <p>Ille imperavit aliquid, atque infra Ducem.</p>
    <p>Nut. At forte parcet ille; jam factum puta;</p>
    <p>(1785) Reducem videbis, quem dolor tantus petit.</p>
    <p>Eli. In peius animus pondere immerso labat,</p>
    <p>Et ominosum jam trahunt gressam pedes.</p>
    <p>Sperare forsan cum volo totam novus</p>
    <p>Circumdat horror. Sic timor fomes sibi est.</p>
    <p>(1790) O Nate, nunquam, Nate, maternas redux</p>
    <p>Implebis ulnas? Non tuae stirpis novum</p>
    <p>Videbo germen? Nut. Domina, ne rursum tuo</p>
    <p>Te trade fessam luctui. Eli. Nunquam satis</p>
    <p>Lugebo natum. Nut. Sed tibi est luctus gravis,</p>
    <p>(1795) Enervat ille pectus, &amp; sensum abstrahit.</p>
    <p>Redi ad quietem. Eli. Redeo, sed Natus mihi</p>
    <p>Nunquam redibit; nulla spes; heu! nulla spes.</p>
    <p>Sen. Praesentit animus imminet quicquid sibi,</p>
    <p>Natura miseros sic monet; rarò tamen</p>
    <p>(1800) Effugia damnis certa supremis patent.</p>
    <p>Caeca in ruinam sors trahit quicquid dedit.</p>
    <p><milestone unit="folio" facs="E2"/></p>
    <p><milestone unit="page" facs="68"/></p>
  </div>
  <div type="level2" xml:id="scena-secunda.-4">
    <head>34. SCENA SECUNDA.</head>
    <p>Carolus, Robertus, VVernerus Comes,</p>
    <p>Cosnianus.</p>
    <p>CAROLVS.</p>
    <p>IGitur renatum Phoebus adduxit diem.</p>
    <p>Peragenda res est, occidant capti Duces,</p>
    <p>Nosterque tandem pace tranquillâ thronus</p>
    <p>(1805) Fruatur, unus asseret regnum dies.</p>
    <p>Quis iste rursus? Rob. Iste legatus venit,</p>
    <p>Car. L egatus ad me? Rob. Theutonum è terrâ venit</p>
    <p>Legatus ad te. Car. Mens rata est, frustra meum</p>
    <p>Tentabit animum, certa mors sontes manet.</p>
    <p>(1810) Rob. Tamen audiatur, Car. cernet hic mortem dies,</p>
    <p>Frustra audietur. Siste legatum tamen,</p>
    <p>Hic adsit, aequitatis hunc thronum colat.</p>
    <p>VVer. Rex Magne, cujus sydera exornant manus</p>
    <p>Virente lauro, cui Tonans victoriam</p>
    <p>(1815) Superante nuper milite egregiam dedit,</p>
    <p>Legatus adsum, Sueviae Ducis parens</p>
    <p>Augusta mittit, &amp; meas supplex tibi</p>
    <p>Praetendit ipsa dexteras: Vitam sui</p>
    <p>Petit illa Nati, &amp; Austriae vitam Ducis.</p>
    <p>(1820) Miserere victor, vota non ultra patent.</p>
    <p>Hostes fuerunt; causa, quam nosti, impulit,</p>
    <p>Ut dum paternas Suevus exposcit plagas,</p>
    <p>In arma ruerent; non scelus fecit reos</p>
    <p>Sed causa belli. Nunc tuum est belli decus,</p>
    <p><milestone unit="page" facs="69"/></p>
    <p>(1825) Et te triumphis excipit regnum suis</p>
    <p>Hostesque cunctos marte vicisti tuo.</p>
    <p>Quod ergo superest, quodque nunc unum petit</p>
    <p>Augusta Princeps, quod dari minimum potest,</p>
    <p>Concede vitam. Quod voles pretium dabit,</p>
    <p>(1830) Redimere victos lege, quae belli est, cupit,</p>
    <p>Aut quam jubebis; ira secedat loco</p>
    <p>Tantum parumper; busta Cyclopum fera</p>
    <p>Non semper undant; nec polus semper tonat,</p>
    <p>Rutiloque saepe crine delectat solum.</p>
    <p>(1835) Magni supremum est Arbitri rerum decus</p>
    <p>Servare miseros, sorte perculsos manu</p>
    <p>Levare molli. Tu Deum, si Rex placet,</p>
    <p>Imitare, victis sis Deus, serva, juva</p>
    <p>Et te serenum redde, dum vitam petunt.</p>
    <p>(1840) Ferum est cruorem velle, dum victi manus,</p>
    <p>Laurumque &amp; herbam porrigunt. Ultra est nihil</p>
    <p>Quo se ira fundat. Saevus abjectis leo</p>
    <p>Ignoscit ultro belluis: nec se putat</p>
    <p>Saevire dignum quando prostratum jacet</p>
    <p>(1845) Hostile corpus. Jam jacent victi Duces,</p>
    <p>Leva jacentes; blanda majestas solet</p>
    <p>Benignitatis pandere optatae sinum,</p>
    <p>Haec pacis ara est, &amp; polo placido micans</p>
    <p>Sydus salutis. Si quis est error Ducum,</p>
    <p>(1850) Pretio expiabunt, vende, quam mitis potes</p>
    <p>Donare vitam. Barbarus victis Scytha</p>
    <p>Ignoscit ultro, nec suas fuso manus</p>
    <p>Cruore foedat quando mars clade est ferox</p>
    <p>Satiatus atrâ. Magne Rex, hominem reis</p>
    <p><milestone unit="folio" facs="E3"/></p>
    <p><milestone unit="page" facs="70"/></p>
    <p>(1855) Te ostende Ducibus, sentiant in te suam</p>
    <p>Vitam &amp; salutem: pectus Herois viri</p>
    <p>Humanitatis esse delubrum solet.</p>
    <p>Hoc pande miseris. O tuum quanto decus</p>
    <p>Germanus ore tollet, &amp; laudes canet,</p>
    <p>(1860) Si vita veniat unde sperabat nihil!</p>
    <p>Redde ergo victos Principi Augustae Duces,</p>
    <p>Et redde Patriae, vota cunctorum fero.</p>
    <p>Car. Deliberatum est, certa jam mentis sedet</p>
    <p>Lex &amp; voluntas, sera legatus moves</p>
    <p>(1865) Seroque vota, Judicem, haud Regem vides,</p>
    <p>Et aequitatis hoc tribunal impleo.</p>
    <p>Igitur recede. VVer. Si preces mentem movent,</p>
    <p>En ipse supplex genibus advoluor tuis,</p>
    <p>(Puta esse Matrem) per tuum nomen precor,</p>
    <p>(1870) Per hoc tribunal, per tuam laurum, &amp; tuae</p>
    <p>Victricis arma dexterae, serva Duces.</p>
    <p>Hoc vota miserae Matris, hoc lachrymae petunt,</p>
    <p>Quas imbre multo fundit, &amp; pedibus tuis</p>
    <p>Iterum refundit. Nil dabis moestae pio</p>
    <p>(1875) Matris dolori? per tuum pectus rogo,</p>
    <p>Humanitatis sentiant aliquem tuae</p>
    <p>Juvenes favorem, sydus affulge reis</p>
    <p>Ducibus benignum; quidquid optabis dabunt,</p>
    <p>Tu linque vitam. Car. Judicavi, sit ratum.</p>
    <p>(1880) Lachrymis moveri Judicem nunquam decet.</p>
    <p>Legate cede, Rob. Rursus en supplex cado,</p>
    <p>Ignosce, clari sanguinis serva Duces.</p>
    <p>Ne perde miseros, ne simul matrem eneca.</p>
    <p>Amore junge potius, aut, namque hoc potes,</p>
    <p><milestone unit="page" facs="71"/></p>
    <p>(1885) Affinitate junge; sic Reges solent.</p>
    <p>Hostesque saepius hostis affines facit.</p>
    <p>Nihilne nobis Rex dabis? vitam his peto,</p>
    <p>Et hoc benignae sit mihi donum manus.</p>
    <p>Cosm. Etiam ecce rursus ultimas porto preces,</p>
    <p>(1890) Ignosce Ducibus, gloriam extollant tuam</p>
    <p>Gentes remotae; servient ipsi tibi</p>
    <p>Benignitatis munere obstricti Duces.</p>
    <p>Foedare nomen, dum potes, noli tuum</p>
    <p>Severiore lege. Poenarum est satis,</p>
    <p>(1895) Jam carcer istos integro moestos Duces</p>
    <p>Conclusit anno, spemque dum longam trahunt,</p>
    <p>Et horror ingens pectus attonitum quatit,</p>
    <p>Dedêre poenas. Ipse te mundus rogat,</p>
    <p>Populique &amp; urbes singulae obtendunt preces</p>
    <p>(1900) Genua ista adorant; alleva oppressos Duces,</p>
    <p>Certoque amicos foedere actutum para.</p>
    <p>Car. Satis est, mearum postulat rerum status,</p>
    <p>Ut expietur caede, quod factum est, nefas.</p>
    <p>Legate cede; quod volo nullus prece,</p>
    <p>(1905) Jam turbet ultra. Miles hic sistat reos,</p>
    <p>Et mox supremum morte concludant diem.</p>
    <p>Adsint, &amp; istam quam tuli sententiam,</p>
    <p>Nam justa lex est, audiant. Tu perlege</p>
    <p>Roberte Scriba; Lictor educto caput</p>
    <p>(1910) Utrique tollat, caeteris laqueo premat</p>
    <p>Adstrictiore guttur, &amp; vitam exigat.</p>
    <p><milestone unit="folio" facs="E4"/></p>
    <p><milestone unit="page" facs="72"/></p>
  </div>
  <div type="level2" xml:id="scena-tertia.-4">
    <head>35. SCENA TERTIA.</head>
    <p>Robertus Bariensis Scriba, Conradinus, Fridericus,</p>
    <p>Captivi alij, Girardus, Marinus, Rogerius,</p>
    <p>Hurnaisus, Senex.</p>
    <p>ROBERTVS SCRIBA.</p>
    <p>MAndata Regis exequar. Vos hic Duces</p>
    <p>Audite legem Regis. Haec sententia est.</p>
    <p>Dux Conradinus Sueviae, &amp; Dux Austriae</p>
    <p>(1915) Fridericus. ille quod sacrum Regis sibi</p>
    <p>Assumpsit audax nomen, atque ambo manu</p>
    <p>Forti occupare, iura quod damnant nefas,</p>
    <p>Voluêre Regnum, Ecclesiaeque perfido</p>
    <p>Turbare pacem milite, &amp; Regis caput</p>
    <p>(1920) Tentare ferro, capite dent poenas suo.</p>
    <p>At perduelles caeteri laqueum induant.</p>
    <p>Mors adsit, omnes occidant, hoc Rex iubet.</p>
    <p>Con. Scelerate Scriba, regium tali caput</p>
    <p>Ut voce damnes? Jura quae legem ferunt?</p>
    <p>(1925) Rex sum, nec in me regis imperium est tui.</p>
    <p>Ecclosiae turbare me pacem nego.</p>
    <p>Regnum parentis postulo, regnum est meum,</p>
    <p>Iniquus ille retinet, &amp; saevâ manu</p>
    <p>Aliena fraenat, Innocentiae hic meae</p>
    <p>(1930) Appello testem, corda qui regum tenet,</p>
    <p>Sceptrumque justâ lege dispensat bonus,</p>
    <p>Hic nulla culpa est, nec reum noxae videt.</p>
    <p>Iniuriarum sum reus, dum Rex meas</p>
    <p><milestone unit="page" facs="73"/></p>
    <p>Usurpat oras. Pectus haud timidum mihi est,</p>
    <p>(1935) Animoque forti, quam jubet, mortem feram.</p>
    <p>At non inultus moriar: Augusta est parens,</p>
    <p>Vivunt amici Patris &amp; Matris, Duces</p>
    <p>De stirpe celsâ; Principes Bavari &amp; meae</p>
    <p>De Gente quotquot Theutonis nomen gerunt:</p>
    <p>(1940) Morientis illi, sic reor, vocem audient</p>
    <p>Et vindicabunt. Nunc mei, ô fidum genus!</p>
    <p>Commilitones, ultimum hoc munus precor,</p>
    <p>Ignoscite; huc vos causa pertraxit mea,</p>
    <p>Necessitatis ultimae hoc fatum attuli,</p>
    <p>(1945) Ignoscite; utinam sanguine hoc vestram meo</p>
    <p>Redimere vitam fas sit! at Franco est parum,</p>
    <p>Cumulare mortes pergit, ut poenas luam</p>
    <p>Acerbiores; saepius cogor mori,</p>
    <p>Quia vos peritis; singulorum mors, mea est,</p>
    <p>(1950) Ignoscite misero, ista sors vestri est Ducis.</p>
    <p>Valete amici. Gir. Ne tibi pectus labet,</p>
    <p>Generose Princeps, grata mors pro te est mihi</p>
    <p>Con. Vale, Girarde. Hur. Spiritum hunc pro te neci</p>
    <p>Apporto laetum, sola mihi tua mors dolet.</p>
    <p>(1955) C. Vale Hurnaise. M. Quod queo, hoc pro te est
    mori.</p>
    <p>Cape evolantem magne Dux animum tibi.</p>
    <p>Con. Vale Marine. Rog. Quod potest forti est datum,</p>
    <p>Quod restat ultrâ, perfero pro te necem.</p>
    <p>Con. Vale Rogeri. Fri. Vos meum amplexum quoque</p>
    <p>(1960) Commilitones capite; fors obstat meis</p>
    <p>Vestrisque votis; non licet dum rex jubet</p>
    <p>Alio in theatro jam mori. Pudet heu loci.</p>
    <p>Utinam cruorem gladius hostilis meum</p>
    <p><milestone unit="folio" facs="E5"/></p>
    <p><milestone unit="page" facs="74"/></p>
    <p>Hausisset! utinam publicas inter vias</p>
    <p>1965Cadaver essem! Francus inflecti nequit,</p>
    <p>Immota mens est; si tamen cernit Tonans,</p>
    <p>Nunquam hoc inultum posteri linquent nefas.</p>
    <p>Valete Amici, mortis haud fatum moror,</p>
    <p>Generosus in me non timet sanguis necem.</p>
    <p>(1970) Sen. Necessitatis lege decretâ mori</p>
    <p>Etiam est necesse; nobili in morte est decus</p>
    <p>Cum liber animus surgit, &amp; mortem subit.</p>
  </div>
  <div type="level2" xml:id="scena-qvinta.-2">
    <head>36. SCENA QVINTA.</head>
    <p>Robertus Scriba, Fridericus, Conradinus,</p>
    <p>Robertus Comes, Cosmanus Senex.</p>
    <p>ROBERTVS SCRIBA.</p>
    <p>SUprema mortis hora jam illuxit, Duces,</p>
    <p>Subjicite ferro capita; tu Lictor, feri</p>
    <p>(1975) Dux austrię sit primus. Fri. Haud quicquam moror,</p>
    <p>Age expeditum praebeo collum, feri.</p>
    <p>Unâ rescindes Austriae stirpem manu.</p>
    <p>Con. Meus ordo primus, ibo in exemplum tibi.</p>
    <p>Si causa mortis extiti, moriar prior.</p>
    <p>(1980) Fri. Ego praeibo, sic jubet; Con. Sed non decet.</p>
    <p>Cognate, specta, forsan hinc animus tibi,</p>
    <p>Assurget audax; vereor ut mortem feras.</p>
    <p>Fri. Noli vereri, prodigus vitae est calor,</p>
    <p>Hoc qui superstes pectus inflammat meum.</p>
    <p>(1985) Vale ergo, Con. Fidum stringere hoc pectus juvat,</p>
    <p>Sine ut fugaces spiritus oris legam.</p>
    <p><milestone unit="page" facs="75"/></p>
    <p>Cognate, solum restat hoc nomen vale.</p>
    <p>Fri. Et tu valebis, Perge nunc, Lictor feri.</p>
    <p>Procumbo mente certus &amp; vultu simul.</p>
    <p>(1990) O qui rotatu voluis, aeterno polos</p>
    <p>Et summâ ab arce prospicis; juva Tonans;</p>
    <p>Si culpa mentem foedet, abstergat cruor.</p>
    <p>Fundam hic cruorem. Tu quoque ô Virgo Parens,</p>
    <p>Secunda spes mortalium, tandem juva.</p>
    <p>(1995) MARIA! Sen. Cecidit, Austriae extinctum est
    caput.</p>
    <p>O te beatum Principem! ô fortem Ducem!</p>
    <p>Jacet verendum Gentibus quondam caput,</p>
    <p>Con. Ubi est? ut istud osculer fidum caput,</p>
    <p>Istas sereni luminis semper faces;</p>
    <p>(2000) Os istud, istud frontis augustae jubar.</p>
    <p>Miserande Princeps, heu mihi frustra pius!</p>
    <p>Miserande Juvenis, heu tibi frustra bonus!</p>
    <p>Ego ille, qui te perdidi fidum Ducem;</p>
    <p>Ego ille, qui te columen abduxi Domus,</p>
    <p>(2005) Ego ille, qui pro gloria aspersi necem.</p>
    <p>O parce, parce, te sequor. Vox haec mihi</p>
    <p>Jam sit suprema, teste dum populo loquor,</p>
    <p>Fridericus à Castiliâ haeres sit meus.</p>
    <p>Hoc pignus esto, quod meae est pignus manus.</p>
    <p>(2010) At tu potentum magne Rex regum Tonans,</p>
    <p>Dum laetus in te, plenus &amp; certae spei</p>
    <p>Submitto morti verticem, aspira, juva,</p>
    <p>Veniamque noxis facilis indulge meis.</p>
    <p>Hoc te oro Christe; si annuis, morior libens.</p>
    <p>(2015) JESU. Sen. Peractum est, Suevię extinctum est
    caput.</p>
    <p>O vulnus orbae matris! ô lapsae Domus</p>
    <p>76 NICOLAL VERNVLAEI</p>
    <p>Columen peremptum! ô Theutonum funus grave!</p>
    <p>Cosm. Et ista clarum sanguinem effudit manus?</p>
    <p>Et amputavit stirpis excelsae caput?</p>
    <p>(2020) Transadige ferro miles, haud unquam suo</p>
    <p>Jactet peremptum generis Augusti Ducem.</p>
    <p>Sen. Jacet ille, poenas impij officij luit.</p>
    <p>Rob. Co. Scelerate Scriba, tu infimo natus loco</p>
    <p>Pronuntiare in Principes sententiam</p>
    <p>(2025) Isto ausus ore es? morere, vindictam petunt</p>
    <p>Qui luctuoso Principes fato jacent.</p>
    <p>Sen. Et ille cecidit impij officij reus.</p>
    <p>Alios severâ laqueus extinguet nece.</p>
  </div>
</div>
<div type="level1" xml:id="back">
  <head>Back</head>
  <p>FINIS TRAGOEDIAE</p>
  <p>CONRADINI.</p>
</div>
        
    </body>
</text>
</TEI>

<?xml version="1.0" encoding="utf-8"?>
<?xml-model
    href="https://xmlschema.huygens.knaw.nl/translatin.rng"
    type="application/xml"
    schematypens="http://relaxng.org/ns/structure/1.0"
?>
<TEI xmlns="http://www.tei-c.org/ns/1.0" xml:id="translatin0105" xml:lang="lat">
<teiHeader>
<fileDesc>
    <titleStmt>
        <title type="main">Studentes</title>
        <title type="sub">Studentes, comoedia de vita studiosorum, nunc primum in lucem edita auctore M. Christophoro Stymmelio</title>
        <author>Stymmelius, Christophorus</author>
        <editor>Jan Bloemendal</editor>
        <respStmt>
            <resp>transcription</resp>
            <name>Jan Bloemendal et al.</name>
        </respStmt>
    </titleStmt>
    <publicationStmt>
        <publisher>Iohannes Eichorn</publisher>
        <pubPlace>Frankfurt a/d Oder</pubPlace>
        <date>1550</date>
    </publicationStmt>
    <sourceDesc>
        <bibl>
            Identifier: <name>Stymmelius-Studentes</name><lb/>
            Short title: <title>Studentes</title><lb/>
            Year of first edition: <date>1550</date><lb/>
            Author information:<lb/>
            Alias: Stummel, Christoph<lb/>
            Birth: 1525, Frankfurt a/d Oder<lb/>
            Death: 1588, Stettin<lb/>
            Floruit: None, Stettin<lb/>
            <ref target="https://de.wikipedia.org/wiki/Christoph_Stymmelius">Link</ref><lb/>
            <emph>No source description</emph><lb/>
            <ref target="https://mateo.uni-mannheim.de/camena/stummel1/te01.html">Source link</ref>
        </bibl>
    </sourceDesc>
</fileDesc>
<profileDesc>
    <textClass>
        <keywords>
            <term type="diction">verse</term>
            <term type="genre">comedy</term>
            <term type="acts">5</term>
            <term type="chorus">yes</term>
            <term type="medium">printed</term>
        </keywords>
    </textClass>
</profileDesc>
</teiHeader>
<text>
    <body>
        <div type="level1" xml:id="front">
  <head>Front</head>
  <p>/</p>
  <p>STUDENTES, COMOEDIA DE VITA STUDIOSORUM, NUNC PRIMUM in lucem edita
  auctore M. Christophoro Stummelio F. Eiusdem Carmen de iudicio
  Paridis. ADDITA EST PRAEFATIO Iodoci Willich, et epilogus a M.
  Christophoro Cornero. EXCUDEBAT Iohannes Eichorn Francofordii ad
  Viadrum, Anno M.D.L.</p>
  <p>IN ZOILUM.</p>
  <p>Invide cur acuis ringendo Zoile dentes?</p>
  <p>Cur sulcat vultus ruga maligna tuos?</p>
  <p>Sed tu Maeonidem ridebas Zoile vatem,</p>
  <p>Et similis numquam desinis esse tui.</p>
  <p>An non est iuvenum iuvenilia condere scripta?</p>
  <p>Si capitur studiis ipsa iuventa suis.</p>
  <p>Ut Cereri grata est peragendis messibus aestas,</p>
  <p>Bacchus in autumno dulcia vina bibit.</p>
  <p>Sic matura dabit posthac maturior aetas,</p>
  <p>Interea hoc placida perlege mente, precor.</p>
  <p>PRAEFATIO IODOCI WILLICHII RESELLIANI AD Wipertum Suevum LL.
  Doctorem, et syndicum Vratislaviensem, et poetarum amantissimum.</p>
  <p>ANIMADVERTI olim iuxta argumenti, et imitationis naturam et
  tractationem tria fuisse poetarum gener ausitatissima, quorum primum
  fuit utile, quod aut ad erudiendos et expoliendos animos adolescentum
  conducebat, ut quod honestatem, eiusque semina et decora, cum
  singularum per diversos circumstantiarum ordines officiis continebat
  h)qiko\n dictum, aut ad rerum naturae cognitionem et diiudicationem
  plurimum faciebat, fusiologiko\n antiquitus appellatum. Verum in
  priorem classem et sacrarum literarum poemata referenda sunt,
  cuiusmodi per quam multa a poetis Germanis summa laude nostra memoria
  decantat, et prelo excusa florent. Alterum est duntaxat animi
  oblectandi gratia expetitum quod etsi nihil, vel quod cum virtute
  coniunctum esset, vel quod ad rei natur alis indagationem, atque
  proprietatem conferret, vel quod ad pietatem vitae cum civilis, tum
  Christianae conduceret, probe docuit, canoras tamen nugas et ludicra
  interdum</p>
  <p>nimis obscoena diligenter promovit. Tertium est eorum, quibus non
  tantum curae est voluptas, sed etiam utilitas. Delectant quidem, cum
  hilariores animi affectus concitant. Utiles vero sunt, cum ingenia
  propter certarum vel arcanarum, vel humanarum cognitionem informent,
  de quibus sic Horatius ad Pisones cecinit:</p>
  <p>Aut prodesse volunt, aut delectare poetae,</p>
  <p>Aut simul et iucunda, et idonea dicere vitae</p>
  <p>Verum sicut Primum, etsi non sit utile, tamen aliquanto durius,
  tamquam seniorib. Catonib. aptius censetur. ita proximum cum non parum
  animos humanos oblectet, mollius est, et iuventuti magis accomodatum.
  Ultimum autem utrique aetati convenit, totique theatro satis
  appositum. Id enim non tantum docet, sed et uno labore, unaque opera
  mirifice delectat. Quare id genus poemata cum venalia passim
  exstabunt, vel in regionib. longius positis, cum ex horum venditione
  librarii non parum pecuniae facient, tum vero non interitur a sunt,
  sed vivacissima tamquam seu Apolline, seu cedro digna perdurabunt, et
  consistent. Id quod et Horatius his versibus voluit:</p>
  <p>Omne tulit punctum, qui miscuit utile dulci</p>
  <p>Lectorem delectando, pariterque monendo.</p>
  <p>Hic meret aete liber Sosiis, hic et mare transit</p>
  <p>Et longum noto scriptori prorogat aevum.</p>
  <p>Quibus cognitis, non difficile erit de quibuslibet</p>
  <p>poetis propter materiam iudicium facere, idque exquisitum. Nam si
  Aristoteli Empedocles, cui nihil praeter metrum cum Homero commune
  est, non sit poeta, sed cum propter rerum naturae tractationem
  susceptam utilior esse exoptabat, potius fusiolo/gos, iudicatur de quo
  tamen Lucretii praestantissimum elogium memoriae proditum est hoc
  modo:</p>
  <p>Nil tamen hoc habuisse viro praeclarius in se</p>
  <p>Nec sanctum magis, et mirum carumque videtur</p>
  <p>Carmina quin etiam divini pectoris eius</p>
  <p>Vociferantur, et exponunt, praeclara reperta</p>
  <p>Ut vix humana videatur stirpe creatus</p>
  <p>Quid nam quaeso quis iudicii de Lucretio proferet? cuius opus etsi
  nobis hodie mutilum sit, multis tamen luminibus et ingenii, et artis
  praestare quadam ad Q. fratrem epistola Cicero pronuntiavit, et a
  Cicerone eosdem libros emendatos D. Hieronymus ex Eusebio testatur.
  Est ne diversum statuendum de Varrone Attacino Narbonensi? Hic enim
  non minus atque Lucretius Empedoclis exemplum secutus est. Ad hunc
  modum Lucanum esse oratorem, quam poetam, cum simplicius citra ulla
  voluptatis illectamenta suam historiam cecinerat F. Quintilianus
  mavult, Mirum igitur est, cur Aristoteles in comoedia solam voluptatem
  quaesierat. Nam illi est hoc dramatis genus imitatio improbiorum, non
  tamen ad omnem malitiam, sed turpitudinis ridicula particula. Primum
  hic to\ faulote/rwn etsi</p>
  <p>ambiguum sit, tamen ad personas certis rationibus referre cupio et
  contendo. Sentit enim in hoc poemate inferioris sortis atque ita iuxta
  vulgi sententiam deteriores et viliores esse histriones, qui tamen non
  sunt ad extremum flagitiosi, quales in tragicis facinoribus, ut
  plurimum esse consueverunt.</p>
  <p>Deinde argumentum est cum turpitudine coniunctum, quod tamen non
  magnopere pios spectatores neque offendit, neque corum mores
  corrumpit. Scriptum enim reliquit philosophus a)i/sxos a)nw/dunon kai\
  ou) fqartiko\n quod est, turpe est argumentum, atta men doloris
  expers, et sine magna honestorum morum corruptela. Eius vero exemplum
  a ridicula facie subiecit, quae etsi turpe et perversum quiddam sit,
  non tamen protinus dolore quempiam afficit. Postremo eius finis
  statuitur to\ geloi=on quod ridiculum, et risum voluptatemque moveret.
  Quod si quis illam descriptionis naturam mordicus sequi
  efflagitaverit, vix quempiam comicum poetam salutabimus. Fatemur
  quidem in Aristophanicis comoediis (is enim Aristotelis memoria ab
  omnibus comoediae poeta dictus, atque philosopho circiter sexaginta
  annos maior fuit) plura esse ridicula, quam seria, eaque pia, et
  honesta, quae tamen bona exparte satyrica iuxta eius temporis
  consuetudinem esse apparent.</p>
  <p>Nonne in equitibus cernitur, at Cleonem tribunum plebis tamquam
  peculatorem</p>
  <p>perstrinxerat, adeo ut ipse faciem suam minio oblitus (reliqui enim
  illius potentiam formidabant) personam egerat? Nonne et Niciam summum
  ducem, utique mitem, et liberalem tamquam desidem et agricolam in
  fabula, quam Gorgiam auctore plutarcho inscripsit, gravius taxaverat?
  Nonne in nebulis, quas Dionysio Siciliae tyranno formam reipub.
  Atheniensis petenti platonem misisse scribitur, absque controversia
  magis propter opus et ornamentum Atticae linguae absolutum, quam
  propter crimina, quibus per meteora gravissime Socratem philosophiae
  patrem precio et impulsione Anyti et Meliti adductus, insectari
  contenderat? Nonne in Vespis Philocleonem propter iudicii
  affectationem, et ambitum insimulaverat? Nam vespae iuvenes iudiciorum
  desiderio tenebantur, sed senes suis stimulis exstimulabant. Quid
  multis? pauca sunt quibus docet et eadem sunt ceu pa/rerga quod genus
  sunt in Pluto de paupertatis et opulentiae collatione, ita et in pace
  pacis commoda prosuit, ut eandem Graecis iam bello defatigatis
  suaderet. Proinde Aristotelem ad priscam comoediam magis respexisse
  arbitror, et censeo, cuius usus sub id tempus (Nam Tragoediae protinus
  successit) frequentis simus fuit. Quatenus autem mores quorundam
  civium deridendo et traducendo taxaverat, non parum reipublicae
  profuit, Multi enim sibi cavebant,</p>
  <p>ne spectaculo ceteris esset, atque domestico probro. Verum cum
  nimiae licentiae fenestra aperta esset, lege lata sanctum erat, ne
  quis carmen infame pro poneret. Quod et in caussa est, cur nova
  comoedia surrogata sit, argumento communi omnib. hominibus mediocris
  fortunae, nimisque amaritudinis habens. Itaque spectatoribus plus
  delectationis adfert, quia argumento concinna est, quia consuetudine
  congrua est, quia sententiis utilis est, quid metro praesertim
  trimetro apta est. Quapropter recentiorum Graecorum comoediae finitio
  et nostro tempore gratior erit ut quae sit privatae, civilisque
  fortunae sine vitae periculo comprehensio. Donatus idem quoque
  agnoscit, sed a)ki/ndunon exponit, et addit, qua comoedia discitur,
  quid sit in vita utile quid contra evitandum, non aliter atque in
  ethicis fieri solitum est, quibus et expetendorum et fugiendorum est
  professio. Est igitur Livio Andronico comoedia cottidianae vitae
  speculum, quem Cicero secutus eam esse pronuntiat imitationem vitae,
  speculum consuetudinis, imaginem veritatis. Quod genus exempla in
  Terentianis fabulis manifestissima sunt, in quarum aliis modo vaga
  libido damnatur, et coniugii honesti laus confirmatur, modo in aliis
  nuptias non esse legitimas, nisi parentum consensu factas dilucide
  adumbrat, modo in aliis dissidium inter socrum, et nurum perpetuum
  esse ostendit, modo alia atque alia certa quadam thesi comprehensa</p>
  <p>argumenta fusissime explanantur, et actione quasi in speculo
  commonstrantur. Ad hunc modum nostra aetas multos comicos velut ex
  equo Troiano effudit, non ita infelices, quorum opera rerum et
  profanarum et sacrarum spectacula quam illustrissima nobis exhibita
  sunt, atque nuper Christophorus Stummelius iuvenis mihi perquam carus,
  studiorum meorum socius apud nos tamquam in patria comoediam
  dexterrime lusit, manqa/nontes aut studentes inscriptam, qua
  discipulorum iam in Academiam unam aliquam excolendi ingenii gratia
  commigrantium mores depinguntur, cuius protasis scholastico more
  proposita est, ut post datum nomen gymnasiarchae sese malis
  condiscipulis adiungant, ut omnia labore parentum parta et vino et
  alea concoquant, ut sub nullius praeceptoris, et pii et honesti ferula
  vivere exoptent. Mox epitasis subditur, propter multarum turbarum,
  quas dare ebrii consueverunt, tumultum, propter frequentem in aedes
  privatas incursionem, et propter alia multa incommoda. Sed catastrophe
  istorum ardelionum vitam sic corrigit, ut ad meliorem frugem redeant,
  ne cepas, sicut Germanis est proverbium, pro alliis domum reportasse
  videantur. Hanc vero comoediam recens compositam tibi nostrae
  Academiae haud paenitendo alumno de meliore nota commendatam cupio.
  Quod si non cuncta ad vivum Aristarchis resecuerit, aetati, et</p>
  <p>tempori perturbatiori imputabitur. Nos autem maximam de eius
  ingenio, et indole spem concepi mus, iam id aetatis flores accipe,
  bonique consule, postea dulcissimos fructus percipies.</p>
  <p>PRUDENTIBUS ET SINGULARI GRAVITAte praeditis Coss. et patribus
  senatus Francfordiani ad Viadrum, S. P. D.</p>
  <p>Verissime dictum est humanissimi patres,</p>
  <p>Nescio qua natale solum dulcedine cunctos</p>
  <p>Ducit, et immemores non sinit esse sui.</p>
  <p>Nam etiamsi Ovidius procul ab Italia et Paelignis focis inter
  rigidos et immanes Tomitas Vitam ageret, tamen saepenumero animadverti
  omnibus hominib. singularem quendam amo rem genitalis loci insitum et
  impressum esse. Cuius rei evidentissimum exemplum ex Ulysse haberi
  potest, qui Ithacam suam asperrimis saxulis tamquam nidulum affixam,
  immortalitati anteposuit, ita ut etiam optaret fumum de patriis posse
  videre focis. Atque cum de hac re cogito, eius amoris semina in me
  quoque reperio. Quis enim extra naturam positus, seu plane a)/storgos
  aliter sibi in animum induceret? Proinde saepissime mihi in animo
  fuit, amoris in patriam perspicua</p>
  <p>vestigia relinquere, quod commodissime nunc fieri posse existimavi,
  cum praeludia ingenii mei in lucem suasu et consilio doctorum virorum
  edere decrevissem, ut hunc laborem vobis humaniss. patribus, qui ad
  gubernacula patriae meae sedetis, nuncuparem. Nam merito patria
  studiorum meorum fructum a me repetere debet, ut a qua hoc beneficii
  acceperim, si aliquo in literis progressus essem. Sed hic dicet
  aliquis, quam utilitatem poterit patria ex Comoedia percipere? Huic
  Cicero pro me respondebit, qui de dramaticis scriptis ita loquitur:
  Etenim haec conficta arbitror a poetis esse, ut effictos nostros mores
  in alienis personis, expressamque imaginem vitae quottidianae
  videremus. Hic docentur pattes quod ad cultum ingenii in liberis
  spectat, non esse parcendum sumptibus, nec tamen ad luxuriam profuse
  largiendum. Illud enim currentes moratur, hoc vero a studiis penitus
  avertit. Videndum igitur, ubi et quando dandum sit Poterunt etiam
  filii vestri, sodales mei, qui partim nunc coaetanei sunt, partim
  procedente tempore succrescent, salutarem inde doctrinam haurire. Nam
  gnaviter, dandam esse operam literis Comoedia docet, vitanda prava
  consortia, amori non indulgendum, quorum utrumque a Musis abducit, et
  viam adeundi intercludit. Quod experientia docemur, cum non raro bonae
  spei adolescentes, qui nimis pravo sodalicio adhaeserunt, alieni a
  studiis facti spem et exspectationem paren tum fefellerunt Scio etiam
  multos amori operam dantes, femineis blanditiis ita illectos esse,</p>
  <p>ut turpiter praeter voluntatem parentum matrimoniali copula
  devincti sint. Reperias enim nonnullos, qui pulchras domi alunt filias
  aucupium exercere, ut adolescentes parum cautos inescent, perinde ut
  aucupes, qui in area canoram avem collocant, ad quam cum ceterae
  colludentes advolitant, tamquam omnia essent tuta, reti operiuntur cum
  magno vitae suae peri culo. Ita etiam quibusdam adolescentibus evenit,
  ut colludendo turpiter capiantur. Sed tamen Matrimonium non insector,
  imo hoc volo, ut honeste, aperte, cum consensu parentum utriusque
  partis contrahatur. Quare humanissimi patres, hoc levidense munus meo
  labore in gratiam vestrorum liberorum excultum aequo animo suscipite,
  bonique consulite, et Musarum cultoribus, ut facitis, favete: ne
  studia apud vos, quae ubique ruinam minari videntur, in praeceps eant.
  Satan enim hoc exulceratissimo saeculo in ultima mundi senecta illud
  unice molitur, ut scholas, sine quibus puritas Christianae doctrinae
  conservari nequit, dissipet.</p>
  <p>Valete.</p>
  <p>V. H. addictiss. Christophorus Stummelius F.</p>
</div>
<div type="level1" xml:id="main">
  <head>Main</head>
  <div type="level2" xml:id="prologvs">
    <head>1. PROLOGVS</head>
    <p>Ingens mei tenet vos admiratio</p>
    <p>Hic quotquot adestis, spectatores optimi,</p>
    <p>Tantum laborem sponte quod susceperim.</p>
    <p>Multi me cupidum laudis, multi audaculum</p>
    <p>Vocabunt, operam subsannantes plurimum</p>
    <p>Auresque in altum cervino more arrigent,</p>
    <p>Si quid possent vitiosum deprehendere.</p>
    <p>Nam saepe paruum erratum obfuscat optima,</p>
    <p>Vitiaque plus quam virtutes sunt obvia.</p>
    <p>Sed hi me nil movent, nec huius fecerim:</p>
    <p>Siquidem Terentio atque Homero idem accidit</p>
    <p>Qui si nunc viverent, quantumvis plurimum</p>
    <p>Laudentur, essent omnium abiectissimi.</p>
    <p>Cunctis enim placere non est res levis,</p>
    <p>Quod nemo praestabit, nec unquam praestitit.</p>
    <p>Verum tamen mihi firmiter persuadeo</p>
    <p>Amari me a multis, quibus paucissimis</p>
    <p>Exponam, cur agressus sim provinciam</p>
    <p>Scribendi, diligenter animum advortite.</p>
    <p>A multis sum rogatus precibus improbis,</p>
    <p>Ut aliquid opera dignum et studio, scriberem,</p>
    <p>Queis cum reluctari nollem, quod plurima</p>
    <p>Ipsorum in me collata exstent beneficia,</p>
    <p>Ad scribendam animum contuli Comoediam,</p>
    <p>Ex quo videbam me fructus amplissimos</p>
    <p>Percepturum, non sine labore maximo,</p>
    <p>Sunt etenim pulchra semper difficillima.</p>
    <p>Vidi etiam multos Palladis ad sacraria</p>
    <p>Tendere, sed pervenire paucos admodum.</p>
    <p>Ea quae sit caussa hac facti specie ostendere</p>
    <p>Volui. Siquidem multos hinc deterret labor,</p>
    <p>Quem fugimus ex aequo omnes, cum nemo queat</p>
    <p>Sine hoc ad culmen doctrinae conscendere.</p>
    <p>Plerosque se ducit pravum consortium,</p>
    <p>Multos esca malorum voluptas, otium,</p>
    <p>Venus, ludi, iuvenum pestes taeterrimae.</p>
    <p>Quapropter adeste animis, et cum silentio</p>
    <p>Attendite, ut aequi sitis posthac iudices.</p>
    <p>Quem nunc socco indutum videtis ingredi,</p>
    <p>Olim cothurno forsitan videbitis.</p>
    <p>Nunc argumentum dicetur Comoediae</p>
  </div>
  <div type="level2" xml:id="interlocutores.">
    <head>2. INTERLOCUTORES.</head>
    <p>Philargyrus Eubulus Philostorgus, senes</p>
    <p>Philomathes, filius Philargyri</p>
    <p>Acolastus, filius Eubuli</p>
    <p>Acrates, filius Philostorgi</p>
    <p>Colax Myspolus Philostasius Musopolus, studiosi</p>
    <p>Euprositus pater puellae</p>
    <p>Eleutheria mater puellae</p>
    <p>Paedeutes praeceptor</p>
    <p>Phrontistes famulus</p>
    <p>Danista hospes</p>
    <p>Deleasthisa puella</p>
    <p>Cerdones</p>
    <p>PHilargyrus quamvis divitiis affluens</p>
    <p>Aegre persuasus a vicinis proximis</p>
    <p>Philomathem filium cum ipsorum filiis</p>
    <p>Ad studia misit liberalium artium,</p>
    <p>Qui manibus et pedibus dans operam literis</p>
    <p>Ad summa doctrinae pervenit culmina.</p>
    <p>Sed Acolastus et Acrates pravis consortiis</p>
    <p>Dum sese adiungunt, corrumpuntur funditus</p>
    <p>Per Colacem, per philost asium et per MYspolum.</p>
    <p>Acrates ludo, crebris potationibus,</p>
    <p>Profundit immensam statim pecuniam,</p>
    <p>Conflavit aes alienum, fecit nomina,</p>
    <p>Acolastus Deleasthisam Euprositi filiam</p>
    <p>Deperit, absente patre vitians virginem,</p>
    <p>Promittit se ducturum in uxorem domum,</p>
    <p>Ex quo gravidam factam cum mater filiam</p>
    <p>Cognovit, rem suo marito detegit.</p>
    <p>Qui contumeliam hanc ferens aegerrime</p>
    <p>Acolastum cogit ut vitiatam filiam</p>
    <p>Ducat, fidemque seruet, sancte quam dedit.</p>
    <p>Eubulus autem tota re per literas</p>
    <p>Comperta, mox illuc iter ad gnatum facit,</p>
    <p>Pessumdat filium, reluctatur, negans</p>
    <p>Hunc iure cogi posse ut ducat virginem.</p>
    <p>Ille instat, proscindunt se multis scommatis.</p>
    <p>Tandem a Philostorgo persuasus, filio</p>
    <p>Dat hanc in uxorem, celebrantur nuptiae.</p>
    <p>Acrates vero dolo patrem circumvenit,</p>
    <p>Emungit argento, se febre dictitans</p>
    <p>Laborasse, et Danistae dat pecuniam.</p>
  </div>
  <div type="level2" xml:id="actus-i.-scena-i.">
    <head>3. ACTUS I. SCENA I.</head>
    <p>PHILARGYRUS, EUBULUS, PHILOSTORGUS. Trimetri.</p>
    <p>Dies et noctes stimulus hic me plurimum</p>
    <p>Urget, nec somnum oculis nocte hac vidi meis</p>
    <p>Adeo me sollicitat gnatus, qui vult sibi</p>
    <p>Sumptus dari, ut ingenuis vacaret artibus,</p>
    <p>Et ut varios hominum mores cognosceret.</p>
    <p>Sed nimis ingentem poscit vim pecuniae,</p>
    <p>Quam vix labore permagno et sudoribus</p>
    <p>Immensis potui corradere, consumeret,</p>
    <p>Et perderet, nunc ut sunt adolescentuli,</p>
    <p>Amori indulgent plerique meretricio</p>
    <p>Sudores in cassum profundunt patrios</p>
    <p>Potando ad multam noctem, ludo, et ceteris</p>
    <p>Rebus, quae prorsus animum suspendunt meum.</p>
    <p>Nam pauci consequuntur nunc scientiam,</p>
    <p>E milibus multis vix ut centesimus</p>
    <p>Optatam studio possit metam consequi.</p>
    <p>Sed Eubulum et Philostorgum video procul</p>
    <p>Advenientes, adibo et amice colloquar.</p>
    <p>Saluete plurimum. EUB. immortales gratias</p>
    <p>Habemus. Sed quid adeo es tristis? aut quid est</p>
    <p>Animum male quod habet tuum? contracta frons</p>
    <p>Etenim signum est maeroris. Enarra quid est?</p>
    <p>PHI. Nostin, gnatum meum Philomathem maxumum</p>
    <p>Natu? EUB. Bene equidem. Sed quid is peccavit, aut</p>
    <p>Quid commisit? PHI. Nihil caussam mox audies.</p>
    <p>Is ab ineunte aetate flagrans quam maxumo</p>
    <p>Studiorum amore, ingenuis semper artibus</p>
    <p>Incubuit, ut inde divelli nullo modo</p>
    <p>Posset, quod in primis quidem placuit mihi.</p>
    <p>Omnes me mirifice efferebant laudibus,</p>
    <p>Quod gnatum haberem tam diversis dotibus</p>
    <p>Animi exornatum, qui non ceteri ut solent,</p>
    <p>Illecebris deditus blandis libidinum,</p>
    <p>Obnixe sed qui studiis operam poneret,</p>
    <p>Voluptatem spernens, fugiens commercia</p>
    <p>Mala, quae corrumpunt mores castos et bonos.</p>
    <p>Quam mihi placebam, quam mihi adulabar miser,</p>
    <p>Uno ore omnes beatum quod me praedicant.</p>
    <p>Nunc miser ex animis, vix vitalem spiritum</p>
    <p>Duco, adeo me exanimavit et perterruit.</p>
    <p>PHILOS. Uno verbo eloquere, quid est quod te male</p>
    <p>Habet? quid tam longis opus est ambagibus?</p>
    <p>PHIL. Mox audies, heri ad me venit, clamitans:</p>
    <p>Pater, non possum inter beanos vivere,</p>
    <p>Idcirco me mittas in quandam Academiam,</p>
    <p>Ut possim aut philosophiae studio operam dare,</p>
    <p>Quam Tullius vitae ducem recte vocat:</p>
    <p>Aut animum adiungere ad iuris scientiam,</p>
    <p>Qua conservatur vitae nostrae nostrae societas:</p>
    <p>Aut ad sacrosanctam, si vis, Theologiam,</p>
    <p>Quae nobis ad salutem aeternam viam aperit,</p>
    <p>Docens: quibus vestigiis insistere</p>
    <p>Oporteat, vitam nobis ut conserat</p>
    <p>Aeternam caelestis pater, propter necem</p>
    <p>Gnati unigeniti, qui pro nobis mortuus</p>
    <p>Iram placavit, et caelo nos intulit.</p>
    <p>Ne in eodem (ut aiunt) luto semper haeream.</p>
    <p>Ad unguem nam triviales artes (quas vocant)</p>
    <p>Perdidici, in his puerilibus ne conteram</p>
    <p>Aetatem, ad altiora ut possim emergere.</p>
    <p>Quae postquam dixit, horror corpus concutit,</p>
    <p>Ac, velut attonitus, verbum nullum proloquor.</p>
    <p>Nam si dixisset: excelsa ab rupe in mare</p>
    <p>Te mox praecipitato: tulissem equidem facilius.</p>
    <p>Unde etenim tanta vis argenti mihi foret:</p>
    <p>Aut unde tantos sumptus gnato suggeram?</p>
    <p>Cum vix in singulos dies corradere</p>
    <p>Tantum possim, quantum quottidie insumimus.</p>
    <p>Nam Sumptuosa et magnifica mihi est domus.</p>
    <p>Quapropter tot curae, tot et molestiae</p>
    <p>Me vivum ad mortem adigunt, et diverse trahunt</p>
    <p>Hic gnatus poscit inauditam pecuniam,</p>
    <p>Illic uxor, pretiosas vestes expetit.</p>
    <p>Hic ager, hic rursus est colenda vinea.</p>
    <p>Hic aedes exstruendae, illic et villula.</p>
    <p>Hae sunt furiae, quae me vexant miris modis.</p>
    <p>Sinistro Iove me natum ut Eubule autumem.</p>
    <p>EUB. Nae tu videris mihi stultus et iners homo.</p>
    <p>Qui currentem moraris, et non incitas.</p>
    <p>Tute tuum perdis filium, tu consulis</p>
    <p>Male tuo gnato, accensum studio dum impedis.</p>
    <p>Tu grave (crede mihi) supplicium Philargyre</p>
    <p>Lues. Virorum doctorum sit raritas</p>
    <p>Quanta vides, tu quem debueras impellere,</p>
    <p>Non impedis solum, sed et segnem facis.</p>
    <p>Tenacitatem istam probare non queo,</p>
    <p>Praesertim cum tantis abundes copiis.</p>
    <p>Profecto pistrino dignus, dum posthabes</p>
    <p>Salutem gnati divitiis pessime tuis,</p>
    <p>Quarum usu fructus, non dominium, tibi datum est.</p>
    <p>Quid, obsecro, Dominus qui nutu concutit</p>
    <p>Totum mundum, et quit te his praeposuit copiis.</p>
    <p>Quid inquam proderunt, cum te vocaverit</p>
    <p>Ex hoc vitae curriculo? postquam munere</p>
    <p>Tuo perfunctus auferes ne nummulum.</p>
    <p>Quare laboras igitur ut opes colligas:</p>
    <p>Praeterea, rationes cum tecum conferet,</p>
    <p>Damnatum supplicio te mulctabit gravi,</p>
    <p>Te his quoniam proposuit, ut non absconderes,</p>
    <p>Sed ut indigenti subvenires proximo.</p>
    <p>Cedo canis, quid facies inopi proximo?</p>
    <p>Qui non ad studia liter arum suggeris</p>
    <p>Sumptus tuo gnato, quare Themisthocles</p>
    <p>Recte dixit se malle sine pecunia</p>
    <p>Virum, non inopem sine viro pecuniam.</p>
    <p>Cuius ego suffragor lubens sententiae:</p>
    <p>Quid enim opes tibi prosunt, uti cum nescias?</p>
    <p>Ego omnem hercule converterem substantiam</p>
    <p>In studia filii, verbera sed non facit</p>
    <p>Tanti, nedum verbis ut vellet obsequi.</p>
    <p>Quare age, commune tu perpende commodum,</p>
    <p>Et sumptus suppedita studiis gnati tui.</p>
    <p>Vides etenim quam nequeat sine doctis viris</p>
    <p>Communis conservari vitae societas.</p>
    <p>Hi primum dispersos altis in montibus</p>
    <p>Ferarum more viventes homines feros</p>
    <p>Per leges latas compulerunt, moenibus</p>
    <p>Novas urbes cinxerunt, tuti ut viverent</p>
    <p>A violento incursu exterarum gentium.</p>
    <p>Sed legibus malorum ut vim compescerent,</p>
    <p>Per hos eadem servatur parta societas.</p>
    <p>Quare si vis, una gnatum mittam meum.</p>
    <p>PHIL. Obtundis, et molestis verbis me enecas</p>
    <p>Perinde quasi ego vitam horum non noscerem,</p>
    <p>Nam postquam miseros patres verbis lenibus</p>
    <p>Emunxerunt argento, quaevis facinora</p>
    <p>Admittunt, sub praetextu honesti nominis.</p>
    <p>Scortantur, potant in dies, et quoslibet</p>
    <p>Tumultus excitant, in aedes impetum</p>
    <p>Alienas faciunt, hinc caedes, hinc iurgia,</p>
    <p>Pedisequas rapiunt in publica via,</p>
    <p>Aut cum natabus concumbentes civium</p>
    <p>Fidem dant, et velint eas quod ducere</p>
    <p>Promittunt, id quod et impregnatae postulant.</p>
    <p>Atqui quod magis est, valde mihi quod displicet,</p>
    <p>Uxores coniugatas vitiant civium.</p>
    <p>Hinc saepe nonnulli occiduntur, aut ita</p>
    <p>Caeduntur, ut vitae non sit spes amplius.</p>
    <p>Aut comprehensi poena plectuntur gravi.</p>
    <p>Igitur gnatum suum mittat quisquis volet,</p>
    <p>Ego mecum decrevi meum non mittere.</p>
    <p>Nam scio quam sit dura, et quam multis sentibus</p>
    <p>Obsita via, quae perducit ad scientiam.</p>
    <p>Quare cum nequeunt sine labore consequi,</p>
    <p>Nec sine sudore ad excelsum culmen datur</p>
    <p>Conscendere, mox sese ad delicias conferunt,</p>
    <p>Ad quas lata et amoena, atque longe tritior</p>
    <p>Via ducit, namque haec aetas est proclivior</p>
    <p>Ad corporis delicias et libidines,</p>
    <p>Quam ad studia, praesertim campo cum currere</p>
    <p>Datur aperto, et cum non est qui coerceat.</p>
    <p>Eos frenis, vel cohibeat petulantiam.</p>
    <p>PHILOS. Nae tu ridiculus homo es, nec mente praeditus</p>
    <p>Sana, dum cupis hanc aetatem constringere</p>
    <p>Molestis vinculis, ut degant cochleae</p>
    <p>Vitam, aut Timonis, qui fugiens commercia</p>
    <p>Hominum, solus delituit in domo sua.</p>
    <p>An nescis Ulyssem quam commendet maxime</p>
    <p>Homerus, quod multorum hominum cognoverit</p>
    <p>Mores, et multas regiones peragraverit.</p>
    <p>Pollw=n, ga\r inquit, e)/gnw no/on.</p>
    <p>Et propterea nunc vocat ipsum polu/qropon.</p>
    <p>Nunc polu/mhtin, quod potuerit se vertere</p>
    <p>In omnes partes, consiliis pollens vafris,</p>
    <p>Quoniam miser fatis depressus asperis</p>
    <p>Et multis damnis, nactus est prudentiam.</p>
    <p>Quapropter, si sapis, noli interdicere</p>
    <p>Gnato convivia et congressus mutuos</p>
    <p>In his plus discunt, quam si noctes et dies</p>
    <p>Chartis inhaereant. Manda ut nequissimos</p>
    <p>Sibi adiungat, nam cum deceptus coeperit</p>
    <p>Egere, posthac non cuivis credet, scio.</p>
    <p>Sine etiam interdum ut accedat meretriculas,</p>
    <p>Quod si circumventus fuerit, non amplius</p>
    <p>Habebit his fidem, sed aversabitur</p>
    <p>Sponte sua, demum vera est haec sapientia,</p>
    <p>Si quis damno accepto desistit et sapit.</p>
    <p>Quocirca non tam facile possunt decipi</p>
    <p>Quam simplices, qui temere in quasuis irruunt</p>
    <p>Technas, nec imperiti ab his sibi cavent.</p>
    <p>Praeterea perspicuum est, postquam ad rempub.</p>
    <p>Accedunt, hanc mira regunt prudentia.</p>
    <p>Sed qui sunt imperiti rerum, fere nihil</p>
    <p>Prosunt, nec possunt quicquam in coetu proloqui.</p>
    <p>Quapropter largiendum est aliquid iuvenibus,</p>
    <p>Nec utendum est censura tam rigida nimis.</p>
    <p>Postquam pertaesum fuerit, desistent, scio,</p>
    <p>Et vitam melius etiam formabunt suam.</p>
    <p>Quare, si libet, una gnatum mittam meum.</p>
    <p>PHIL. Age, ut lubet, vestrae accedo sententiae</p>
    <p>Consilium perplacet, quare ne sim in mora</p>
    <p>Eamus intro. Puer heus Philomathen voca</p>
    <p>Vos itidem vestros quoque iubete accersere.</p>
    <p>EUB. I prae, sequar, fiet, non ulla erit mora.</p>
  </div>
  <div type="level2" xml:id="actus-i.-scena-ii.">
    <head>4. ACTUS I. SCENA II.</head>
    <p>PHILOMATHES, ACOLASTUS, ACRATES. Trimetri</p>
    <p>Equidem laetus sum, sed demiror cur pater</p>
    <p>Tam subito iussit me per puerum accersier,</p>
    <p>Nisi id est, quod semper insedit animo meo.</p>
    <p>Ad mercaturam forsan vult me mittere</p>
    <p>Ingenuarum artium, ut his mentem meam excolam</p>
    <p>Id quod petivi, et dum vivam semper petam,</p>
    <p>Quamvis adeo obstinate sibi proposuerat,</p>
    <p>Se nolle tantos sumptus ad studia dare.</p>
    <p>Sed quid sit experiar, domum et me conferam.</p>
    <p>Verum nisi fallor, video properantem Acratem,</p>
    <p>Et Acolastum, percontabor quid sit novi.</p>
    <p>Saluete sodales, cur festinatis? quid est?</p>
    <p>ACOL. Pater tuus nostros secum duxit patres</p>
    <p>Qui nos vocarunt per pueros, ut sine mora</p>
    <p>Ilico veniremus ad edes patris tui.</p>
    <p>PHIL. Age camus, demiror quid hoc sit ominis.</p>
    <p>ACRA, Sat scio, erit nobis audienda contio.</p>
    <p>Idcirco percontare ex ipsis quid velint</p>
    <p>Nos te sequemur.</p>
  </div>
  <div type="level2" xml:id="actus-i.-scena-iii.">
    <head>5. ACTUS I. SCENA III.</head>
    <p>PHILOMATHES, ACOLASTUS, ACRATES, EUBULUS, PHILOSTORGUS,
    PHILARGYRUS. Trochaici Tetrametri, Catalectici,</p>
    <p>Salvete patres humanissimi</p>
    <p>Iussu vestro huc accersiti, sine mora nunc adsumus</p>
    <p>Mandatis vestris obtemperaturi promptissime</p>
    <p>EUB. Pergratum nobis fecistis, adolescentes optimi</p>
    <p>Quod tam propere ad nos huc advolastis, rebus omnibus</p>
    <p>Posthabitis, et laudamus merito vestram oboedientiam.</p>
    <p>Quare quae sit caussa dicam, quod vos huc vocavimus</p>
    <p>Inter nos diu multumque consilium captavimus</p>
    <p>Quam tandem viam vivendi inire vos oporteat,</p>
    <p>Visum est nobis, filioli carissimi, non ob leves</p>
    <p>Caussas, ut animum adiungatis ad studia bonarum artium</p>
    <p>Quapropter, si vobis consilium placet, paucissimis</p>
    <p>Verbis vestram quisquis significate mentem, nec diu</p>
    <p>Nos tenete suspensos, statim vos in Academiam</p>
    <p>Mittemus, sumptusque quantum sat erit, suppeditabimus.</p>
    <p>PHILO. Vehementer nimis me exhilararunt quae dixisti modo.</p>
    <p>Non enim quicquam esse posset, quod me tanto gaudio</p>
    <p>Afficeret, praesertim quod, dum vixi, non unquam improbis.</p>
    <p>Precibus impetrare potui, nunc at defertur mihi</p>
    <p>Ultro, quare polliceor vobis, me neruis omnibus</p>
    <p>Elaboraturum, ne frustra abliguriam bona</p>
    <p>Patria, sed longe ut revortar, quam ante fueram doctior.</p>
    <p>ACOL. Quamvis nonnihil, pater, reluctatus sim nunc tamen</p>
    <p>Do fidem me obnixe operam daturum ingenuis artibus.</p>
    <p>ACRA. Idem ego polliceor vobis, patres longe humanissimi.</p>
    <p>EUB. Perplacet mihi modesta haec omnium responsio.</p>
    <p>Quare cum brevi in peregrinas oras transmittemini</p>
    <p>Paululum mihi attente auscultate, atque animum advortite.</p>
    <p>Nam salutiferis vos informabo cautiunculis.</p>
    <p>Vos etenim perversos dum ignoratis mores saeculi</p>
    <p>Imperiti rerum, in quasuis irruetis fabricas.</p>
    <p>Primum igitur cum nullum vivat animal pestilentius</p>
    <p>Quam mulier, cavete ne vos pelliceant blandissimis</p>
    <p>Verbis in sui amorem, quo, quoniam sub imo cortice</p>
    <p>Fel tegit, extra melle perlitus longe dulcissimo.</p>
    <p>Deterius nihil est, nam postquam emunxerunt pecunia</p>
    <p>Incautos iuvenes, eiciunt, illudunt, et indice</p>
    <p>Ostendunt digito, nam femina est nil inconstantius,</p>
    <p>Quarum non secus mens nunc huc, nunc etiam illuc fluctuat,</p>
    <p>Quam carens rectore cum variis agitatur flatibus</p>
    <p>Navis in magno pelago, quid quod et immensa incommoda</p>
    <p>Ex mulieribus sunt profecta, quae nunc perlongum foret</p>
    <p>Singula enumerare, sunt etenim cuivis satis obvia</p>
    <p>Quare dum licet, iugum excutite hoc vestris ceruicibus.</p>
    <p>Praeterea quoque mala fugite suadeo consortia.</p>
    <p>Nam per haec bonae indolis iuvenes sunt saepe in maximam</p>
    <p>Ducti perniciem, etiam in vitae saepius discrimina.</p>
    <p>Assiduas potationes ludos atque cetera,</p>
    <p>Ex quib. iurgia, conflictus, caedes nec non pessimae</p>
    <p>Pestes oriuntur et abunde, ut ex mari omnia flumina</p>
    <p>Veniunt fugite, nec minus tamquam perniciosissimam</p>
    <p>Pestem, assentatores, nam melius quis vitam degeret</p>
    <p>Inter coruos quam inter hos, quippe, ut qui vivos devorent,</p>
    <p>Illi vero non nisi mortuorum hominum cadavera</p>
    <p>Ut fertur memorabilis dignaque scitu sententia.</p>
    <p>Postremo perferte et abstinete, queis conplectimur</p>
    <p>Omnem nostram vitam, iuxta Epicteti sententiam.</p>
    <p>Ingenuis studiis dies noctesque incumbite gnaviter.</p>
    <p>Vitam instituite ut leges, regionisque ut mores ferent</p>
    <p>Haec igitur vestris mea dicta sensibus recondite.</p>
    <p>Intus argentum, ne differatur, dinumerabitur.</p>
    <p>Quare ibimus, et ad viam quae spectant apparabimus</p>
    <p>Ut oras summo mane, quod dii vortant bene, feliciter</p>
    <p>Proficiscamini. PHILO. fiet pater.</p>
    <p>Heus quanta haec est lenitas,</p>
    <p>Disrumpor miser, tanto me inexpectato gaudio</p>
    <p>Implerunt. Quare immortales, quas possunt tibi gratias</p>
    <p>Summe Deus ago, hanc quod mentem patribus nostris infuderis</p>
    <p>Tu igitur caelitus tua nosmet perfunde gratia.</p>
    <p>Et largire, studia ut succedant quam felicissime</p>
  </div>
  <div type="level2" xml:id="actus-i.-scena-iiii.">
    <head>6. ACTUS I. SCENA IIII.</head>
    <p>EUBULUS, Senarii.</p>
    <p>Proh Dii vostram fidem, quanta est iniquitas</p>
    <p>Hominum imperitorum, qui ex ipsa infantia</p>
    <p>Statim gnatos suos volunt fieri senes,</p>
    <p>Nec cum sodalibus sinunt colludere.</p>
    <p>Ac si potare, aut interdum ad meretriculas</p>
    <p>Accedere, sit scelus ut ignosci non queat.</p>
    <p>Siquidem nos dum tulit aetas eadem fecimus.</p>
    <p>Nam scio quanto labore vix persuaserim</p>
    <p>Vicinum nostrum, quem vocant Philargyrum,</p>
    <p>Ut gnatum ad literarum studia mitteret.</p>
    <p>Sed is dum male saluti gnati prospicit,</p>
    <p>Timet frustra (quod aiunt) ne caelum ruat.</p>
    <p>Ne amet, ne potet, id est, ne frontem exporrigat.</p>
    <p>Quoniam ipse istuc aetatis haec non fecerit.</p>
    <p>Sed cum nunc sint ad studia ingenuarum artium</p>
    <p>Profecti, faxit Deus ut succedat bene.</p>
    <p><hi rend="bold">CHORUS PRIMUS.</hi></p>
    <p>Stulte quid immensum moriturus congeris aurum?</p>
    <p>Quid tibi conducent totius orbis opes?</p>
    <p>Quam brevis ignoras, sit vita humana, putasque</p>
    <p>Cum te Tithonum, mox periturus eris.</p>
    <p>Obruet incautum nam te mors terminus aevi,</p>
    <p>Et tua sanguinea stamina falce metet.</p>
    <p>Laetior exspectat nigri te portitor Orci,</p>
    <p>Divite ab hoc, dicens, praemia magna feram.</p>
  </div>
  <div type="level2" xml:id="actus-ii.-scena-i.">
    <head>8. ACTUS II. SCENA I.</head>
    <p>ACOLASTUS, ACRATES, PHILOMATHES, DANISTA. Octonarii quadrati.</p>
    <p>Ex tam longo itinere defessis nobis utinam contingeret</p>
    <p>Idoneum hospitium, ubi cibis, epulis et rebus ceteris</p>
    <p>Possemus languentes recreare vires animi et corporis.</p>
    <p>In hac habitare platea aiunt bonum quendam et hilarem
    hospitem,</p>
    <p>Apud hunc divertemus, corpusque fatigatum recreabimus,</p>
    <p>Pulsabo igitur fores. Heus actutum aperite aliquis ostium.</p>
    <p>DAN. Vos advenisse incolumes gaudeo laetorque maxume</p>
    <p>Sed quid sit, ad me cur venistis, perquam scire gestio.</p>
    <p>Quapropter adventus vestri caussam brevibus exponite</p>
    <p>ACOL. Nos huc ad literarum studia consilio missi patrum,</p>
    <p>Quoniam celebritas universitatis longe increbruit.</p>
    <p>Petimus, ut nos hospitio excipere velis, et quam lautissime</p>
    <p>Instructis epulis recreare, ut decet. DAN. nihil opus est
    pluribus</p>
    <p>Verbis, fiet, parata quin iam sunt omnia, ne sit mora</p>
    <p>Ite intro ut capiatis cibum. ACO. I prae nos sequemur te
    hospitem.</p>
  </div>
  <div type="level2" xml:id="actus-ii.-scena-ii.">
    <head>9. ACTUS II. SCENA II.</head>
    <p>MUSOPOLUS, COLAX. Trochaici, Tetrametri, Catalectici.</p>
    <p>AGe age, si vacat, Colax, paululum deambulabimus.</p>
    <p>Quis etenim domi solus nunc posset delitescere?</p>
    <p>Tam sereno caelo, tamque amoeno nempe tempore,</p>
    <p>Quo tellus fecunda producit fructus uberrimos</p>
    <p>COL. Recte dicis ego eo una, paucis confabulabimur</p>
    <p>De quibusdam rebus, non enim decet ut inanibus</p>
    <p>Nugis transmittamus tempus. MUSO. Consilium mihi perplacet.</p>
    <p>COL. Conferemus igitur inter nos de concentu orbium</p>
    <p>Aethereorum, ac primum tu tuam mihi dic sententiam</p>
    <p>MU. Rem profecto difficilem proponis, eloquar tamen</p>
    <p>Aetheream regionem octo distinxerunt caelestibus</p>
    <p>Spheris videlicet, septem planetarum quas nuncupant</p>
    <p>Errones, et his accedit sphaera octava et maximae</p>
    <p>Firmamentum, quod caelum quoque nunc plerique appellitant.</p>
    <p>Hae quia circulariter moventur, quaedam tardius</p>
    <p>Et quaedam velocius, distinctos efficiunt sonos.</p>
    <p>Nec fieri potest, ut esset tacitus motus orbium,</p>
    <p>Quandoquidem sonum reddit percussus aer vimine</p>
    <p>Hunc contentum propter suavitatem Musas nuncupant.</p>
    <p>Lunarem globum Clio, mercurium Euterpen nominant</p>
    <p>Et Venus Thalia, Melpomeneque solis orbita,</p>
    <p>Mars Terpsichore, Iuppiter Erato, sed sidus Saturnium</p>
    <p>Dicitur Polyhymnia, at caelum vocant Uraniam</p>
    <p>Sicut nomen indicat, quae sic concordantes sonum</p>
    <p>Efficiunt postremum, qui de suavitate dicitur</p>
    <p>Calliope, et ob id Ascraeo poetae est praestantissima</p>
    <p>Quae fit ex concordante harmonia caelestium orbium,</p>
    <p>Sicut octo pueris cantillantibus unus fit sonus,</p>
    <p>Ex puerilium vocum qui constat concordantia.</p>
    <p>CO. Mira refers, humanae mentis miror perspicaciam</p>
    <p>Sed qui fit, quod tam suavis sonus non possit percipi?</p>
    <p>MU. Cum respectu caeli terra non sit magnitudine</p>
    <p>Exigua notabilis. Tanta amplitudo in circulis</p>
    <p>Est caelestibus, quare reddunt sonum quoque maximum</p>
    <p>Quem non capere possunt aurium nostrarum angustiae</p>
    <p>Sumus enim caeli respectu Atomi velut Democriti</p>
    <p>Sicut populi qui accolunt Catadupa Nili divitis</p>
    <p>Ingentis fragoris amplitudinem non audiunt.</p>
    <p>COL. Suaviter mihi philosopharis, perge si est tibi otium.</p>
    <p>MUS. Haec quia demulcent aures, ideo apparent verissima.</p>
    <p>Sed ego convincam no esse concentum caelestium</p>
    <p>Sphaerarum, argumentis firmis, et tu mox assenties.</p>
    <p>Non enim pulsantur, nec si pulsarentur ederent</p>
    <p>Vel minimum sonum, nam caeli corpora sunt crassissima</p>
    <p>Praeterea, absurdum soni declarat definitio.</p>
    <p>Nam sonus ex collisione collisorum corporum</p>
    <p>Nascitur, in qua aer percussus ad aures nostras pervenit.</p>
    <p>Hic tria sunt, percutiens, aer, et collisa corpora</p>
    <p>Verum illic non est qui percutiat, nec sese mutuo</p>
    <p>Contingunt, igitur nec possunt se simul collidere.</p>
    <p>Atqui, demus ut se collidant: sonus sine aere</p>
    <p>Neutiquam fiet, qui percussus valide facit sonum</p>
    <p>Supra Lunae autem globum lucentem, non esse aerem</p>
    <p>Unusquisque sanae mentis compos facile colliget:</p>
    <p>Cum nihil supra Lunam mutationi obnoxium</p>
    <p>Et multo minus corruptioni ostendi posset.</p>
    <p>Aerem porro mutationi non obnoxium</p>
    <p>Esse, si quis diceret, nulla ratione praeditus</p>
    <p>Iudicaretur, totique naturae contrarius.</p>
    <p>Quare destructis principiis atque caussis omnibus</p>
    <p>Efficitur, propter circumgyrationem exsistere</p>
    <p>Non posse sonum, quapropter numquam mihi persuadebitur.</p>
    <p>Sed satis confabulatum est, alio nunc me conferam.</p>
    <p>CO. Hercle divina est mentis tuae in reb. sagacitas.</p>
    <p>Verum quandoquidem nunc alio te rapiunt negotia</p>
    <p>Iam diutius non detinebo, et magnas gratias</p>
    <p>Non solum ago, sed etiam habeo, ego hac ibo, tu interim vale.</p>
  </div>
  <div type="level2" xml:id="actus-ii.-scena-iii.">
    <head>10. ACTUS II. SCENA III.</head>
    <p>PHILOMATHES, ACOLASTUS, ACRATES, COLAX. Scazontes.</p>
    <p>Enim vero cutem curavimus laute,</p>
    <p>Et corporis perbelle reduximus vires,</p>
    <p>Nunc igitur restat, ut do etissimo nosmet</p>
    <p>Praeceptori, qui nos ad culmen excelsum</p>
    <p>Doctrinae ducat, submittamus, ut laetis</p>
    <p>Studia procedant auspiciis. ACOL. Mones recte</p>
    <p>Eamus igitur ut docto, pio et cuius</p>
    <p>Fides perspecta est omnibus (oppido nam sunt</p>
    <p>Hae virtutes rarae) credamus ut ductu</p>
    <p>Huius non solum discamus bonas artes,</p>
    <p>Sed moribus etiam, qui nos decent, castis</p>
    <p>Mentem informemus. ACRA. Adolescentulum comptum</p>
    <p>Viden’? certe habitus studiosum indicat, quare</p>
    <p>Ex hoc quaeremus quis sit antesignanus</p>
    <p>In hac tam clara et celebri Academia, ne nos</p>
    <p>Indocto credamus, ne et (quod solet dici)</p>
    <p>Caecus caecum ducat, tu exquire rem ex ipso</p>
    <p>Philomathes. PHI. Salue adolescens plurimum COL. Ingentes</p>
    <p>Ago vobis gratias, paucissimis quid sit</p>
    <p>Quod vultis expedite, nam mihi iam non</p>
    <p>Licet vobiscum multum fabulari, Sed</p>
    <p>Negotia me alio vocant, age uno dic</p>
    <p>Verbo. PHIL. Fiet. Petimus nos certiores ut</p>
    <p>Reddas, quis antecellat ceteris, et quis</p>
    <p>In hac Academia quam plurimos semper</p>
    <p>Erudiat studiosos, nam nos quoque huc missi,</p>
    <p>Ut animum adiungeremus ad bonas artes.</p>
    <p>COL. Non infimo vos iudico loco natos</p>
    <p>Id quod mores, vultus verecundus, et deinde</p>
    <p>Vestitus, incessus, subindicant clare.</p>
    <p>Quare quod petiistis faciam lubens, et vos</p>
    <p>Ducam ad Paedeuten, qui nunc ceteris praestat</p>
    <p>Longissime, studio, pietate, doctrina,</p>
    <p>Fide, quae nunc res inter mortua est pene.</p>
    <p>Huius igitur fidei volueritis si vos</p>
    <p>Committere, sequimini, nam vos ad huc ducam.</p>
  </div>
  <div type="level2" xml:id="actus-ii.-scena-iiii.">
    <head>11. ACTUS II. SCENA IIII.</head>
    <p>COLAX, PHILOMATHES, ACRATES, ACOLASTUS, PAEDEUTES praeceptor,
    Phrontistes famulus. Senarii.</p>
    <p>HEus heus nemon’ prodit? PHRON. quis est, qui calcibus</p>
    <p>Insultat ianuae, quid vis, vel quid cupis?</p>
    <p>COL. est praeceptor domi? PHR. est, sed mihi ne quempiam</p>
    <p>Ad se intromitterem mandavit serio.</p>
    <p>Verum exspectato, mox revortar huc foras.</p>
    <p>Colax adest ducens tres adolescentulos,</p>
    <p>Vult intromittier tecumque colloqui,</p>
    <p>Me primum iussit introire ut quaererem</p>
    <p>An sibi pateret aditus ad te paululum.</p>
    <p>PAED. Age accedat.</p>
    <p>COL. Quid nunc? licet? PHRON. Introite iam.</p>
    <p>COL. Salue praeceptor. PAED. Habeo gratias. Sed quid cupis</p>
    <p>Hoc comitatu? COL. Ut eos ad te huc introducerem</p>
    <p>Petierunt, verum quid cupiant mox audies.</p>
    <p>PAED. Adventus vester est mihi optatissimus.</p>
    <p>Sed quare huc advenistis, scire pervelim.</p>
    <p>PHI. Nos claritate nominis tui, et scholae</p>
    <p>Exciti consilio patrum huc devenimus,</p>
    <p>Ut animum adiceremus ad ingenuarum artium</p>
    <p>Studia, quibus imbuti non solum ecclesiae</p>
    <p>Sed et possemus prodesse reipublicae.</p>
    <p>Cum igitur tu ceteris praestes longissime</p>
    <p>Docendi studio, et (quod nunc est rarissimum)</p>
    <p>Fide, petimus nos in disciplinam ut velis</p>
    <p>Recipere, pollicemur diligentiam</p>
    <p>Iugem, et nos gratos erga te exhibebimus,</p>
    <p>Non solum pretio, sed tui etiam memoria,</p>
    <p>Quam non lethe poterit, dum vivam exstinguere.</p>
    <p>PAE. Equidem talentum quod mihi est concreditum</p>
    <p>Humi non mandabo, sed cuivis libera</p>
    <p>Ad usuram dabitur utendi copia.</p>
    <p>Nam semper impense omnibus studui bonis</p>
    <p>Prodesse idcirco ne nunc etiam abscondere</p>
    <p>Lumen videar, recipio vos quidem lubens.</p>
    <p>Nam multum pollicetur mihi bona indoles,</p>
    <p>Quae in vobis elucet fulgore maxumo</p>
    <p>Quam etiam natura ostendit signis plurimis</p>
    <p>Nam praeterquam quod frontis mihi mediocritas</p>
    <p>Pilorumque color medius, nimium non niger</p>
    <p>Nec albus nimium, et quoque capilli crispuli,</p>
    <p>Ostentant ingenium bonamque memoriam:</p>
    <p>Sed etiam lineamenta omnia corporis</p>
    <p>Immensum quiddam et magnum promittunt mihi</p>
    <p>Huius etenim scholae lex est: a)gew/mhtros</p>
    <p>Ne quisquam introeat, quare diligentiam</p>
    <p>Si adhibueritis, non dubito quin brevissimo</p>
    <p>Tempore percipietis fructus uberrimos.</p>
    <p>Sed cum non liceat ad musas lata via</p>
    <p>Currere, verum angusta nimis atque sentibus</p>
    <p>Multis obsita, ad excelsum montis verticem,</p>
    <p>In quo Phoebus virginibus stipatus novem</p>
    <p>Sedet tangens citharam canoram pollice:</p>
    <p>Pellite desidiam, nam segnes ab hoc procul</p>
    <p>Arcentur colle, quippe qui per maxumos</p>
    <p>Sudores, ascenditur, et diligentiam</p>
    <p>Vigilem, quare improbo labore hic est opus</p>
    <p>Si quis scientiae vult fructus carpere.</p>
    <p>Nam literarum radices Isocrates</p>
    <p>Amaras dixit, sed fructus dulcissimos.</p>
    <p>Hinc veteres pingebant. Mercurium et Herculem</p>
    <p>Cupidini iunctum, quippe quod ingenium, amor</p>
    <p>Et labor in eo requiratur, qui ascendere</p>
    <p>Vult ad praeruptum et arduum scientiae</p>
    <p>Collem. Labori vos fortiter opponite,</p>
    <p>Sicut se palma contra onus in altum erigit.</p>
    <p>Nam permagno labore dii vendunt bona</p>
    <p>Omnia hominibus, sic tandem dabitur libere</p>
    <p>Ad musas currere, quas me duce videbitis</p>
    <p>Brevi, a quibus edocti rerum scientiam</p>
    <p>Multarum, immortali fama clarebitis</p>
    <p>Non etenim ad rem parandam faciunt literae</p>
    <p>Solum, sed et favorem regumque et ducum</p>
    <p>Conciliant, quamvis sit doctus inops, ditior</p>
    <p>Multo quam indoctus omnium ditissimus.</p>
    <p>Nam doctus non ignem, non fortunam timet,</p>
    <p>Non exilium, sed cuncta bona secum gerit.</p>
    <p>Quare labore et vigiliis contendite</p>
    <p>Ad excelsum culmen doctrinae ascendere.</p>
    <p>Ad cuius limen assident cura et labor</p>
    <p>In me non deerit vobis studium, non fides.</p>
    <p>PHI. Fiet praeceptor, omnibus insudabimus</p>
    <p>Neruis, et literis semper inhaerebimus.</p>
    <p>Nam scio quid possit ignavum et molle otium.</p>
    <p>Non etenim solum ad vitia est fomes plurima,</p>
    <p>Sed etiam ingenii vires reddit languidas</p>
    <p>Et corrumpit, quas intendit vel maximus</p>
    <p>Labor, ut est in ferro cernere durissimo,</p>
    <p>Quod citius cum iacet scabra rubigine</p>
    <p>Conteritur et consumitur quam maxumo</p>
    <p>Usu, ergo totis incumbemus viribus.</p>
    <p>Labores nullos impigre fugitabimus,</p>
    <p>Ut possimus penetrare ad montis intimos</p>
    <p>Secessus, tu vale igitur nunc carissime</p>
    <p>Praeceptor. PAE. Et vos adolescentes optimi.</p>
    <p>Deus fortunet vestros conatus pios.</p>
  </div>
  <div type="level2" xml:id="actus-ii.-scena-v.">
    <head>12. ACTUS II. SCENA V.</head>
    <p>MYSPOLUS, COLAX. Tetrametri, Iambici, Catalectici.</p>
    <p>Heri perstrenue quidem usque ad primam noctis horam</p>
    <p>Potavimus, omnesque Colax, adeo sumus inebriati</p>
    <p>Ut vix possemus stare, quin ad terram laberemur</p>
    <p>Proni, ut solent hi qui laborant morbo Comitiali.</p>
    <p>Siquidem brevis Epilepsia est ebrietas, eruditi</p>
    <p>Viri ut dicunt. Cum igitur nos satias cepisset bibendi</p>
    <p>Prodimus in forum. Primum ingens nobis multitudo</p>
    <p>Cerdonum venit obviam, qui in nos strictis ruentes</p>
    <p>Gladiis, magna vi faciunt impetum, hos animo virili</p>
    <p>Sic caedimus, ut victi tandem dare terga cogerentur.</p>
    <p>Multosque vulneravimus, ut vix spes vitae sit ulla.</p>
    <p>Mox orto clamore in nos insurgit vigilum caterua</p>
    <p>Armis radians, pars gladios stringunt, pars magno tumultu</p>
    <p>Torquent venabula, quos statim egimus in fugam ut columbas</p>
    <p>Aquila solet, vel lupus agnas, ceruam ut leo fugare</p>
    <p>Risu emoriebar, quod tam turpiter hi, quibus salutem</p>
    <p>Urbis senatus commisit, fugerent.</p>
    <p>COL. Agc quid deinceps?</p>
    <p>Cives ne sunt commoti? nam prompti adversus studentes</p>
    <p>Esse solent. MYS. Maxime, concurrunt mox clamore magno</p>
    <p>Instructi armis. Sed nos ad nostrum confugimus asylum</p>
    <p>Quis enim cum tanta stultus multitudine dimicaret?</p>
    <p>COL. Laudo, nec possum quin suspiciam hoc tantum facinus
    audax.</p>
    <p>Cur etenim a vobis vi vim illatam non depelleretis</p>
    <p>Nam bruta, quamvis nostrae sint expertia rationis</p>
    <p>Propulsant externam vim, quare non nobis liceret?</p>
    <p>Verum isthaec missa faciemus, age ad proximam tabernam</p>
    <p>Vinariam ibimus. Sed est ne ille Acrates et Acolastus</p>
    <p>Qui nobis obviam procedunt? hercle sunt, quid hoc sit,</p>
    <p>Demiror, quod tantopere festinent. MYS. Ad lectionem</p>
    <p>Fortasse ituri sunt. CO. exspectabo atque interrogabo.</p>
  </div>
  <div type="level2" xml:id="actus-ii.-scena-vi.">
    <head>13. ACTUS II. SCENA VI.</head>
    <p>MYSPOLUS, COLAX, ACRATES,</p>
    <p>ACOLASTUS. Septenarii.</p>
    <p>CO. Salvete plurimum sodales optimi, sed heus</p>
    <p>Quo tenditis? quid festinatis? ACO. nihil, nisi cum diu</p>
    <p>Hora sit audita, ad lectionem ut mox me conferam.</p>
    <p>Si quidem neglecta lectio numquam revertitur,</p>
    <p>Nec velut Euripus Euboicus rursus reciprocat,</p>
    <p>COL. Hui tun ad lectionem?</p>
    <p>ACR. Quorsum vos ergo ibitis?</p>
    <p>COL. Nos symbolum contulimus apud Deleasthisae patrem,</p>
    <p>Ibi aliquantum potabimus, nam genio addiximus</p>
    <p>Totum hunc diem, multis quem transmittemus gaudiis.</p>
    <p>Quare si vultis ire nobiscum acceptissimi</p>
    <p>Eritis, sat scio, ubi sunt praeterea iuvenes plurimi</p>
    <p>Spectatae fidei, castis exornati moribus,</p>
    <p>In quibus est nihil simulatum, quin aperto pectore</p>
    <p>Omnia agunt, cum quibus in tenebris mices tutissime.</p>
    <p>Non est quod timeatis, ego pro vobis ponam lubens</p>
    <p>ACR. Non possumus praesertim lectionis horula</p>
    <p>Cum instet, quam non libenter negligimus, deinde pater</p>
    <p>Potationes nobis inter dixit serio.</p>
    <p>Mandans, dies et noctes ingenuis ut artibus</p>
    <p>Incumberemus. MYS. Ego in his non morem gero patri,</p>
    <p>Usque adeo dum hanc reget vitalis animam spiritus</p>
    <p>Dum vernat aetas, dum vegetae sunt vires corporis</p>
    <p>Vitam multis variisque illecebris laetus transigam.</p>
    <p>Volubili nam gressu haec aetas cito praetervolat.</p>
    <p>Quare morositati non erit apud me locus.</p>
    <p>Scio etenim effeta quid secum senectus advehat,</p>
    <p>Tristitiam, languorem, imbecillitatem corporis,</p>
    <p>In quam tot morbi, totque infortunia magna incidunt,</p>
    <p>Ut, deliria, mortis inopinus horis singulis</p>
    <p>Adventus exspectandus, atque quae sunt cetera.</p>
    <p>Ad eam stadio decurso postquam metam venero,</p>
    <p>Tunc sapiam, tunc prudens ero, destitutus viribus</p>
    <p>Cum fuero, sponte cessabo, atque cum illis saeculi</p>
    <p>Huius mores despiciam, annihilabo, ut ne quid supra</p>
    <p>Nam cum ipsis non licuerit rebus his operam dare</p>
    <p>Vel per morosos praeceptores et rigidos patres,</p>
    <p>Aut per egestatem, nobis eadem prohibent et vetant.</p>
    <p>Felicitatem hanc nobis invidentes invidi.</p>
    <p>Quare deliciis perfruar, quas adolescentia</p>
    <p>Fert, et vos, si saperetis, mecum faceretis scio.</p>
    <p>Rogo igitur si potest fieri, ut nobiscum illuc simul</p>
    <p>Eatis, ego vicissim non mortis pericula</p>
    <p>Adire formidabo, me dicetis alterum</p>
    <p>Pyladen, qui se saepe Agamemnonium Oresten dixerat</p>
    <p>Apud Thoantem regem Scythiae ut eum periculis</p>
    <p>Eriperet mortis, vitam non dubitavit ponere</p>
    <p>Praeterea tibi amicitia iunges iuvenes plurimos</p>
    <p>Stemmate praeclaros, et genere ortos nobilissimo</p>
    <p>ACO. Age, eamus una. Sed posthac ero diligentior.</p>
    <p>Nam non possum semper chartis et studiis immori.</p>
    <p><hi rend="bold">CHORUS SECUNDUS.</hi></p>
    <p>Quotquot Pierii numina verticis</p>
    <p>Intonsumque colunt Pegasidum ducem,</p>
    <p>Noctes atque dies pectore cogitent</p>
    <p>Ut pravos fugiant et temerarios,</p>
    <p>Sirenum veluti dulcia carmina.</p>
    <p>Namque hi virgineos non maculant modo</p>
    <p>Mores, quin etiam ad pessima sunt mala</p>
    <p>Calcar pernicies foeda dolis scatens.</p>
  </div>
  <div type="level2" xml:id="actus-iii.-scena-i.">
    <head>15. ACTUS III. SCENA I.</head>
    <p>ACOLASTUS, Senarii. Iambici.</p>
    <p>Deum immortalem quantus ignis aestuat</p>
    <p>In me, qui quoniam per venas passim repit</p>
    <p>Totum cor incendit flammis furentibus:</p>
    <p>Ut videar mihi pro verbis flammam emittere,</p>
    <p>Enceladus quamvis inflammat Trinacriam</p>
    <p>Dum fumantes flammas iratus evomit:</p>
    <p>Audacter affirmare ausim, maioribus</p>
    <p>Me torqueri aestibus, quin verba flammea</p>
    <p>Videntur, adeo me Deleasthisae coquit</p>
    <p>Et formae decus, et morum castimonia.</p>
    <p>Taceo cetera tam corporis quam animi bona.</p>
    <p>Nam formae tantus est splendor, vix ut putem</p>
    <p>Esse aliquam cum qua merito conferri queat,</p>
    <p>Quin etiam Iove Saturnio dignissima,</p>
    <p>Qui captus nunc Europae, nunc Calistonis,</p>
    <p>Nunc Ius, nunc Semeles, formis pulcherrimis</p>
    <p>Sed ex huius forma plus incalesceret,</p>
    <p>Quam Cytheraeae praeferret Priameius Paris,</p>
    <p>Quaeque aureum pomum ferret dignissima.</p>
    <p>Quid referam nigricantes oculos? quid ebore</p>
    <p>Candidius collum? quid caesariem ceu auream?</p>
    <p>Denique color sanguineus mixtus lacteo</p>
    <p>In facie, quid memorem turgentes mammulas?</p>
    <p>In summa, tanta est corporis laudabilis</p>
    <p>Habitudo, ut in hanc Deos Deasque omnes rear</p>
    <p>Certatim contulisse munera splendida.</p>
    <p>Ac singulari effictam diligentia.</p>
    <p>Certe formam Venus dedit, animi bona</p>
    <p>Minerua, dicendi leporem Atlantius</p>
    <p>Iuvenis, nam quoties veniunt verba virginis</p>
    <p>Mihi in mentem, quae inter nos facta sunt heri:</p>
    <p>Ita exardesco, ut nisi amorem meum expleam</p>
    <p>Actum sit de me, et vitae non spes amplius.</p>
    <p>O utinam tantum me a te mare disiungeret</p>
    <p>Quod Abydenum iuvenem et puellam Sestiam</p>
    <p>Disiunxit, non timerem impetuosum mare,</p>
    <p>Quin subito ad te tranarem, modo mihi copia</p>
    <p>Tui fieret. Nam timidos et segnes amor</p>
    <p>Odit, nec vereor quod sit submersus miser.</p>
    <p>Non idem semper universos exitus</p>
    <p>Manet. Tu igitur alma Venus aspira meis</p>
    <p>Coeptis, et fac puella infelix ut fruar.</p>
    <p>His etenim adesse soles, qui sub Cupidinis</p>
    <p>Tui gnati signis merentur fortiter.</p>
    <p>Fac igitur parili ut amore puella exaestuet.</p>
    <p>Per te Atalantam pulcher cursu transgressus est</p>
    <p>Hippomenes, poma postquam emisit aurea,</p>
    <p>Quibus tollendis impedita vincitur.</p>
    <p>Tuo beneficio rapuit Helenam Paris,</p>
    <p>Propter quam tota Asia est eversa funditus.</p>
    <p>Sed stultus in ventos quid amorem effutio?</p>
    <p>Aggrediar rem, en iam commodum prodit foras.</p>
    <p>Nunc dabitur colloquendi late copia.</p>
    <p>Amorem detegam remotis arbitris.</p>
    <p>Si nil preces valebunt, addam munera</p>
    <p>Quae conciliant Deos, ne dum animum muliebrem.</p>
  </div>
  <div type="level2" xml:id="actus-iii.-scena-ii.">
    <head>16. ACTUS III. SCENA II.</head>
    <p>DELEASTISA, ACOLASTUS. Trochaici, Tetrametri, Catalectici.</p>
    <p>AEdepol nunc primum sentio, nunc misera intelligo</p>
    <p>Quid possit amor, quem tam saepe exsecravi indignissime,</p>
    <p>Omnesque puellas tamque non sanae mentis compotes</p>
    <p>Quae capi se amore perpessae sint valde turpiter.</p>
    <p>Nempe Medeam et Scyllam et Minois regis filiam,</p>
    <p>Nunc Palinodiam cogor cantare, nam vis maior est</p>
    <p>Aligeri Dei, quam ut imbelles possint mulierculae</p>
    <p>Huic sese opponere, qui maximum Iovem coegerit</p>
    <p>Ut tauri vel cygni formam indueret, stulta igitur fui</p>
    <p>Quod sum saepe amorem verbis detestata pessimis</p>
    <p>Namque amor, ut sequentes ducit, sic reluctantes trahit.</p>
    <p>Id quod experior nunc misera, quae modis exerceor</p>
    <p>Miris. Acolasti etenim forma excellens me coquit</p>
    <p>Qui forte heri apud nos una aderat hesterno in convivio.</p>
    <p>Hunc postquam conspexi, flammas concepi imo pectore.</p>
    <p>Ut nisi optato ipsius perfruar amore, funditus</p>
    <p>Perierim, quare deos immortales supplex precor</p>
    <p>Ut nos optatis Hymenaeis iungant Iunone auspice</p>
    <p>Quod si non fiet, laqueo vel ferro vitam finiam,</p>
    <p>Et parcis invitis truncabo fatalia stamina.</p>
    <p>ACOL.</p>
    <p>Arrige nunc aures Acolaste, tua agitur iam res et salus.</p>
    <p>Age ne te maceres, tui te faciam voti compotem.</p>
    <p>Non possum me continere quin salutem et colloquar</p>
    <p>Salue mea Venus, salue et Charis tu mellitissima.</p>
    <p>DELE. Euge Acolaste, salue ab imo calce ad summum verticem.</p>
    <p>Cur tristis? cur pallidus? quare ducis suspiria?</p>
    <p>Num mali tibi quicquam contigit? nam sunt haec saecula</p>
    <p>Insidiis hominum plenissima, dum melius sibi cupit</p>
    <p>Quisque quam alteri, enarra quid afflictet te, corculum</p>
    <p>ACO. Hei mihi. DEL. Per Deos omnes te mi animule oro et
    obsecro,</p>
    <p>Ut mihi detegas audacter quid miserum te mordeat</p>
    <p>Omnib, neruis operam dabo ut tibi bene consulam.</p>
    <p>ACO. Omnino nihil, non caelum sudum est omni tempore.</p>
    <p>DE: Facies? indicat tua pertristis dolorem maximum,</p>
    <p>Quem nisi notum feceris mihi, peribo funditus.</p>
    <p>Dic age, num quisquam tuis doloribus mederier</p>
    <p>Possit. ACO. Hercle nemo nisi tu sola potes, quare adiuva.</p>
    <p>DEL. In me non erit mora, tu saltem mihi mentem aperi tuam.</p>
    <p>ACO. Age vero, dum adeo isthaec, delicium meum scire expetis.</p>
    <p>Da fidem te nulli credituram, et nusquam gentium</p>
    <p>Divulgaturam.</p>
    <p>DEL. En dextram meam, quae fidei symbolum est.</p>
    <p>Angeronam me dices, Aegyptium atque Harpocratem.</p>
    <p>ACO. Cum mihi nuper assideres prae lauto in convivio,</p>
    <p>Coepi Deleastisa contueri tam laudabilem</p>
    <p>Formam, qua praestas, quaque antecellis vel longissime</p>
    <p>Omnibus puellis. Hesperus ut quam fulgidissimas</p>
    <p>Stellas vincit, et Lunam Sol ut fulgore maximo</p>
    <p>Superat, sic tibi laude formae nulla virgo aequabitur.</p>
    <p>Sed velut praesente Sole pereunt omnia sidera,</p>
    <p>Sic tecum collata forma cunctarum obtenebrabitur.</p>
    <p>Singulae nam partes corporis sunt dignae amplissima</p>
    <p>Laude, queis narrandis, ne dum exornandis, vix Gallicum</p>
    <p>Herculem satis facturum existimem, vel Nestorem</p>
    <p>Gemina quis digne laudet rutilantia fronte lumina?</p>
    <p>Ex quibus vel mille gratiae catervatim emicant.</p>
    <p>Quis roseum os? aut quis genas rubicundulas? Quis palpebras</p>
    <p>Nigras laudet? quis capitis pilos celebret vel aureos?</p>
    <p>Quis mammillas eminentes summo laudet pectore?</p>
    <p>Denique cuncta respondent sibi, quae sunt toto in corpore.</p>
    <p>Nil nimis magnum, nihil paruum nimis, symmetria</p>
    <p>Iusta conformata sunt, satis mirari ut non queam</p>
    <p>Quae, dum caute circumspecto Deleastisa singula.</p>
    <p>Coepi perdite te amare, nam per oculos influit</p>
    <p>Saevus amor cordis penetralia intima, ceu per cannulas,</p>
    <p>Qui me flammiferis sagittis transfixit crudeliter,</p>
    <p>Adeo ut nec die quies mihi sit, nec nocte carpere</p>
    <p>Somnum possim, sed semper tua forma obversatur mihi,</p>
    <p>Ut meum nisi amorem explevero, perierim funditus</p>
    <p>Ipso in flore aetatis, ceu rosa quae calore maxumo</p>
    <p>Solis cum fuerit correpta, marcescit mox decidens.</p>
    <p>In tua cum sint igitur manu tam mors quam vita, te</p>
    <p>Supplex obsecro ut vitam mihi dones, neve me sinas</p>
    <p>Morte perire, meae et voluntati acquiescas, mel meum.</p>
    <p>Posce quid vis volueris, vel pretiosissima munera,</p>
    <p>Nam tibi nil denegare possem, quin mox largiar.</p>
    <p>DEL. O indignum facinus, Proh Deus audacem impudentiam.</p>
    <p>Vah qua fronte sollicitare me audes de stupro, scelus?</p>
    <p>An me venalem, aut in propatulo me habere existimas</p>
    <p>Intactam pudicitiam? an cum scorto te nunc publico</p>
    <p>Verba facere? nec mei rationem habes, canis impudens.</p>
    <p>Ni fidem tibi dedissem, proh quantas turbas darem.</p>
    <p>Nobis non eadem ratio est, quae vobis adolescentib.</p>
    <p>Virgines enim omnes conferrem cum veste serica</p>
    <p>Adolescentes porro reserunt aurum quam purissimum:</p>
    <p>Nam velut illa cum semel maculas turpes assumpserit:</p>
    <p>Aut in caenum si demersa fuerit inpurissimum,</p>
    <p>Elui potest nec arte, nec labore maxumo.</p>
    <p>Aurum vero quamvis commaculatum, extergi sic potest</p>
    <p>Etiam plus ut niteat, quam ante, si purum putum foret.</p>
    <p>Sic adolescentes flocci faciunt, quia illis non obest,</p>
    <p>Sed nos si semel conspersae fuerimus tenui nota,</p>
    <p>Numquam detergemus acceptam a nobis infamiam.</p>
    <p>Quare oportet, ne pudicitiam perdamus turpiter</p>
    <p>Invigilare caute, quae nobis dos est amplissima,</p>
    <p>Quam semel laesam numquam redimes vel aere maxumo.</p>
    <p>ACOL. O crudelitatem immensam, et o saevitiam Tigridis.</p>
    <p>An non te miseret mei? quem cernis contabescere</p>
    <p>Nimio amore, non secus ut quondam Clytiae miserrima</p>
    <p>Cum iam sim repulsam passus, multorum exemplum sequar,</p>
    <p>Et vel ferro vel laqueo salutem quaeram, tu lues</p>
    <p>Poenam, quae mortis ferae mihi caussa es crudelissima.</p>
    <p>Deleasthisa, do fidem, et iuro per conscia sidera</p>
    <p>Me te ducturum uxorem domum, ex me si conceperis.</p>
    <p>DE. Dii te perduint cum isthac procacitate, pessime.</p>
    <p>ACOL. Quo fugis? audi verbum unum. DEL. Non audio
    petulantissime.</p>
    <p>AC. Non possum non admirari cunctarum versutiam.</p>
    <p>Adeo ut omnes in eodem ludo edoctas esse arbitrer,</p>
    <p>Quod tam pulchre dissimulare didicerint et calleant</p>
    <p>Id quod nunc in Deleasthisa cognovi certissime.</p>
    <p>Quae cum amore tanto exaestuet dissimulat optime,</p>
    <p>Sic est ingenium muliebre his institutum moribus,</p>
    <p>Ut quanto plus exoptent, tanto opponant se fortius.</p>
    <p>Quo magis expetant, eo reluctentur plus et negent.</p>
    <p>Nam cogi volunt volentes, et reluctantes petunt.</p>
    <p>Sed ad eam me conferam, intus ut reconciliem mihi,</p>
    <p>Et petam ut convivium apparet nobis lautissimum</p>
    <p>Nam Colacem cum Myspolo, et Philostasium ipsumque Acratem</p>
    <p>Invitavi ad cenam, cum quibus cras frontem exporrigam</p>
    <p>Quando quidem pater cum matre ad amicos iam profectus est.</p>
  </div>
  <div type="level2" xml:id="actus-iii.-scena-iii.">
    <head>17. ACTUS III. SCENA III.</head>
    <p>ACOLASTUS, DELEASTISA, COLAX MYSPOLUS, PHILOSTASIUS ACRATES,
    CERDONES. Senarii, Septenarii et Octonarii mixti.</p>
    <p>Puer heus, insterne mensam, post ocissime</p>
    <p>Ad Colacem et ceteros te confer, ut sine</p>
    <p>Mora veniant iube, cuncta esse dicito</p>
    <p>Parata, mox voca aliquem qui cenantibus</p>
    <p>Nobis ludat fidibus, ne quid desit vide,</p>
    <p>Tu Deleastisa compara coronulas</p>
    <p>Aliquot, convivis quas des advenientibus,</p>
    <p>Postquam verbis blandoque amplexu exceperis,</p>
    <p>Ut sint omnia superflua, ne desit vide.</p>
    <p>Abunde cras soluam, tene tu memoria</p>
    <p>Si plus exposueris.</p>
    <p>DEL. Curabitur bene.</p>
    <p>Tu saltem, convivas ut exhilares, vide,</p>
    <p>Vel poculis, vel per salsis facetiis,</p>
    <p>ACO. Intendam vires omnes, ut me strenuum</p>
    <p>Geram potando, ne discedant sobrii.</p>
    <p>Siquidem meretur laudem nunc amplissimam.</p>
    <p>CO. Saluete plurimum. ACO. Ingentes vobis ago</p>
    <p>Quod advenistis, gratias, suavissimi</p>
    <p>Congerrones.</p>
    <p>MY. Sed non ages posthac, scio.</p>
    <p>Edaces et bibaces convivas habes.</p>
    <p>DE. Adventus vester est mihi acceptissimus.</p>
    <p>CO. Hoc amplexu prae gaudio cor exsilit.</p>
    <p>DE. Corollas has, horti nostri donaria,</p>
    <p>Accipite aequo animo, exigua nec munuscula</p>
    <p>Spernite. PHI. Quam suave spirant hae coronulae.</p>
    <p>ACO. Puer, recentem aquam fer, ut lavent manus.</p>
    <p>ACR. Ad sacrificium nos ituros autumas?</p>
    <p>Quae manibus illotis tractare erat nefas.</p>
    <p>ACO. Accumbite. Iam lubet animo meo obsequi.</p>
    <p>Indulgens genio vivam, dum vivam, bene.</p>
    <p>In Alexandrinis deliciis vitam exigam,</p>
    <p>Dum fert aetas, dumque valent vires corporis.</p>
    <p>Aut bibat aut abeat: Graecorum in conviviis</p>
    <p>Erat lex celeberrima, quam nos hic gnaviter</p>
    <p>Servabimus, quare Colax hoc praebibo</p>
    <p>Tibi, quod faustum sit felixque, poculum.</p>
    <p>COL. Lubens excipio, et summas habeo gratias.</p>
    <p>AC. Tibi vero hunc uno Myspole haustu cantharum</p>
    <p>Do, sed tu Deleasthisa, mel meum, prius bibes.</p>
    <p>MY. Excipio, sit salus. CO. Heus Acrates, hoc tibi</p>
    <p>Quod cernis praebibo poculum. AC. Habeo lubens.</p>
    <p>MY. Philostasi, hoc saluto te benigne cantharo.</p>
    <p>PHI. Respondebo, sed mensae exhaustum imponito.</p>
    <p>MY. Videbis, candide bibam, non de me aliter expertus es.</p>
    <p>ACO. Heus puer, accerse, ut iussi qui fidibus canat.</p>
    <p>Ni recte efficies vapulabis postea.</p>
    <p>Deinde huc ad mensam concede, et cantilenam concine.</p>
    <p>PU. Adest. AC. Intende neruos, bone vir, et nos excita</p>
    <p>Faceta cantiuncula, si quid potes.</p>
    <p>ODE DE ADULTERIO Veneris et Martis, ex Homero Odyss.</p>
    <p>Viderat Martem Venerem foventem,</p>
    <p>Atque inexstructo thalamo cubantem,</p>
    <p>Qui regit solis volucres quadrigas</p>
    <p>Comptus Apollo.</p>
    <p>Nuntiat fabro cito claudicanti,</p>
    <p>Qui graves technas animo doloso</p>
    <p>Invenit, paruas fabricans catenas</p>
    <p>Retia Ponit.</p>
    <p>Est et in Lemnum peregre profectus,</p>
    <p>Id quod observans rigidus gradivus</p>
    <p>Mox ad asuetum thalamum cucurrit,</p>
    <p>Gaudia quaerens.</p>
    <p>Cumque conscendunt, cupidos amantes</p>
    <p>Fraudis ignaros capiunt catenae,</p>
    <p>Ex quibus captis datur exeundi</p>
    <p>Nulla potestas.</p>
    <p>Mulciber postquam videt esse captos.</p>
    <p>Convocat cunctos superos deasque,</p>
    <p>Ut scelus Martis rigidi viderent</p>
    <p>Cum Cytherea.</p>
    <p>Martis amplexu Venus obvoluta</p>
    <p>Praebuit risum superis solutum,</p>
    <p>Membra quod nulla potuit pudenda</p>
    <p>Veste fovere.</p>
    <p>Non erat quisquam ratione tali</p>
    <p>Qui pati amplexus cuperet Diones,</p>
    <p>Praeter Atlantis nitidum nepotem</p>
    <p>Pleionesque</p>
    <p>ACOL. Equidem et ego me cum Venere vinciri permitterem.</p>
    <p>ACR. Satis commissatum est, famemque explevimus.</p>
    <p>Iube fasciculos aliquot chartarum huc adferrier.</p>
    <p>Cibus tollatur, ludemus parumper, nam quid alea</p>
    <p>Possit, lubet experiri. ACO. Puer heus, profer fasciculos
    duos.</p>
    <p>Mappam mensalem tolle cum cibo, et statim</p>
    <p>Aquam puram, ut lavent manus, adfer, ne sit mora.</p>
    <p>MY. Acrates, tu distribue folia, verum fraus absit et dolus.</p>
    <p>Pecuniam coniciemus in hunc circulum,</p>
    <p>Ut qui futurus sit victor mox auferat,</p>
    <p>Nunc volue fortuna rotam, nunc mea suspice</p>
    <p>Vultu benigno vota, victor tibi bidentes offeram.</p>
    <p>ACR. Periclitemur quid vehat fortuna, tu Colax</p>
    <p>Es primus. ACOL. Accede Deleasthisa huc, ludemus paululum.</p>
    <p>Sudarium auro pertextum depones, ego duas</p>
    <p>Ulnas deponam serici villosi, age asside.</p>
    <p>D. Utut placet, impartire folia, vincam te certissime.</p>
    <p>ACRA. Mea est pecunia haec, vici ludum. PHI. non largior.</p>
    <p>ACRA. Cur non? PHI. Pecuniam, inquam, redde furcifer.</p>
    <p>ACRA. Non reddam. PHI. At ego, scelus, vicisse te nego.</p>
    <p>ACRA. Quid caussae? PHIL. Non aperte lusisti, sed subdole</p>
    <p>Composuisti chartam, et folium e medio subtraxisti.</p>
    <p>Dein</p>
    <p>Clam quod non placuit sub mensam demisisti impudens.</p>
    <p>Atque en iacet ad huc sub pedibus tuis, quare pecuniam</p>
    <p>Redde. ACRA. At non reddam, medium te licet discerpseris.</p>
    <p>PH. Hoc pugione te pungam nisi reddas pecuniam.</p>
    <p>A. Ut lubet, ego itidem faciam, robur experiar tuum.</p>
    <p>Proh facinus indignum trucidor heu miser.</p>
    <p>Acolaste subveni, quid cessas? AC. Proh, tantum scelus</p>
    <p>In alienis aedibus admittere, non pudet</p>
    <p>Tantas turbas sub noctem dare? ACR. quid cessas? vindica,</p>
    <p>Trucida. Ac. Sublimem rapiant omnes te daemones.</p>
    <p>An leve crimen putas tantam vim facere in aliena domo?</p>
    <p>Mox amove te hinc, aut fustibus eiciam te foras.</p>
    <p>Hanc pro meis meritis nunc gratiam rependitis?</p>
    <p>PH. Quid tibi vis? non me terrebis saevis dictis tuis.</p>
    <p>Iam pugnus haerebit tibi in mala, nisi os compresseris.</p>
    <p>MYS. Quid agis Philosthasi? non decet tumultuari in aedibus</p>
    <p>Alienis, nam capitale est facinus, age domum ibimus.</p>
    <p>Deducam te usque ad contubernium tuum</p>
    <p>Per hanc plateam, est enim quam ceterae multo tranquillior,</p>
    <p>Sed ecce ingens cerdonum multitudo nobis obviam</p>
    <p>Venit vociferando. CER. Ba ba bu.</p>
    <p>PHIL. Vix duo sunt, tace.</p>
    <p>Mirum spectaculum videbis, hoc agemus in fugam.</p>
    <p>Canes enim vehementer latrant, mordent minus.</p>
    <p>Colax ad dexteram concedito, tu isthinc Myspole</p>
    <p>Aditum interclude, ne qua pateat his fuga.</p>
    <p>Horrendum clamitans, ego stricto hos ense persequar,</p>
    <p>Tamquam praedam in casses agam, vos sternite</p>
    <p>Eos ad terram, intellexistis me? COL. Bene.</p>
    <p>CER. Ba ba bu. PHIL. Ho ho ho.</p>
    <p>CER. Heu heu inermes caedimur.</p>
    <p>COL. Satis dederunt poenarum, coniciamus nos in pedes.</p>
  </div>
  <div type="level2" xml:id="actus-iii.-scena-iiii.">
    <head>18. ACTUS III. SCENA IIII.</head>
    <p>PHILOMATHES. Trimetri.</p>
    <p>Usu tandem quottidiano iam comperi,</p>
    <p>Vere dixisse Homerum, qui quam plurimos</p>
    <p>Dissimiles patrum dixit esse filios.</p>
    <p>Plures peiores, meliores paucissimos.</p>
    <p>Cuius rei clarissimum exemplum Acrates</p>
    <p>Et Acolastus praebent, qui cuncta dissipant,</p>
    <p>Quae patres vix summo labore et maximis</p>
    <p>Sudoribus congesserunt. Sed incidit</p>
    <p>Vetus sermone vulgatum proverbium:</p>
    <p>Tenax requirit prodigum, et dum attentius</p>
    <p>Omnia perquiro, video: quando altissimus</p>
    <p>Sit Parnasus, et ad huc angusta semita</p>
    <p>Sentibus innumeris et spinetis obsita,</p>
    <p>Saxosa, et non nisi per sudorem pervia,</p>
    <p>Ad quam monstra advigilant aspectu pessimo,</p>
    <p>Quae ascendentes non admittunt, sed avocant:</p>
    <p>Voluptas, paupertas, pravum consortium.</p>
    <p>Quamvis sublata voce Pierides vocent,</p>
    <p>Et monstrent laureos licet ramusculos.</p>
    <p>Circumvenire multos his monstris, quibus</p>
    <p>Dum dant operam, a studiis se totos segregant.</p>
    <p>Quod contingit meis quoque conterraneis,</p>
    <p>Qui dum nimis libidinibus obtemperant,</p>
    <p>Remiserunt Musis et Phoebo nuntium.</p>
    <p>Ad hos igitur, si sint domi, me conferam,</p>
    <p>Ut in viam reducam, et redeant ad frugem.</p>
    <p>Sed eccum Acolastum video.</p>
  </div>
  <div type="level2" xml:id="actus-iii.-scena-v.">
    <head>19. ACTUS III. SCENA V.</head>
    <p>ACOLASTUS, PHILOMATHES. Trimetri.</p>
    <p>SAlve plurimum.</p>
    <p>Opportune quidem venis mihi obviam.</p>
    <p>Sed ubi est Acrates? ACOL. Domi est, aegrotat paululum.</p>
    <p>PHI. Aegrotat? quo morbo? letali forsitan.</p>
    <p>AC. Non arbitror. PHI. Verum unde exortus tam cito</p>
    <p>Invaluit morbus? fortasse aliquanto bibit</p>
    <p>Largius. AC. Ego hercle ignoro. PHI. Non est quod tegas,</p>
    <p>Rem novi a principio. Sed mirari satis</p>
    <p>Non possim, cur istos sectere gurgites.</p>
    <p>Cur istis te adiungas, quare commercium</p>
    <p>Habeas cum perditissimis nebulonibus,</p>
    <p>Qui non honestatem, non pietatem colunt.</p>
    <p>AC. Heri ad me veniebant, quare ego pro viribus</p>
    <p>Satis prolixe tractabam. PHI. Miserrimum,</p>
    <p>Eo nunc rem redisse, ut si cui bene ut elis,</p>
    <p>Hunc multis nisi mox poculis inebries</p>
    <p>Amicitiae disrupta dicant foedera.</p>
    <p>An patris verba tibi exciderunt tam cito?</p>
    <p>Quibus monebat nos, ut scis, ne talibus</p>
    <p>Adhaereremus, qui bonarum ab artium</p>
    <p>Studiis nos abstraherent, et pravis moribus</p>
    <p>Vitam nostram inficerent, morati pessime.</p>
    <p>Videbis in quae te incautum trudent mala,</p>
    <p>Postquam satis blandis verbis te illexerint.</p>
    <p>AC. Quod si non fecero, Timonem me appellitant,</p>
    <p>Aut philosophum. PHI. Dicant, permitte, quod velint.</p>
    <p>Nam nulla fides est, nec iusti observantia.</p>
    <p>Quos coram cernis et putas esse optimos,</p>
    <p>His minime fide, nam sunt perversissimi,</p>
    <p>Qui te apud alios illudent, quamvis plurima</p>
    <p>Coram, et vitam promittant pro te fundere.</p>
    <p>Nam tales praediti sunt lingua duplici.</p>
    <p>Mel et virus spirant uno ore et halitu.</p>
    <p>AC. Non arbitror, namque horum perspexi fidem.</p>
    <p>PHI. Fidem? qua in re. quod est letali vulnere</p>
    <p>Ab his Acrates confossus? egregiam fidem.</p>
    <p>Quod temet ipsum ferme eiecissent domo.</p>
    <p>ACO. Non est letale, vix mucrone paululum</p>
    <p>Perstrinxit, postquam multo esset vino obrutus.</p>
    <p>PHI. Vide quid agas, non homines huius temporis</p>
    <p>Tam cito cognosces, quin etiam centum salis</p>
    <p>Si modios cum nonnullis hic consumpseris,</p>
    <p>Vix ingenium cuiuslibet perspexeris.</p>
    <p>Crudeles saepe serpentes sub floribus</p>
    <p>Latent, et spinas saepe quoque rosae occulunt.</p>
    <p>AC. Non possum me plane ab hominib. seiungere.</p>
    <p>Nec pater unquam interdixit, ne bonos mihi</p>
    <p>Amicitia adolescentes adiungerem,</p>
    <p>Et omni demererer benevolentia.</p>
    <p>PHI. Amicitia inter latrones? ACO. Proh Iuppiter</p>
    <p>Tua quid interest? Si quid consumpsero</p>
    <p>Id fiet de meo. PHI. Consume non moror.</p>
    <p>Sic sunt nunc homines, qui cum sibi non consulant</p>
    <p>Alios bene monentes tamen non audiunt.</p>
    <p><hi rend="bold">CHORUS TERTIUS.</hi></p>
    <p>Qui vis ingenuis labore magno</p>
    <p>Eniti studiis, ad astra clarum</p>
    <p>Nomen tollere, feminas venustas</p>
    <p>Et ludos, epulasque sperne lautas.</p>
    <p>Incautos iuvenes tria haec inescant,</p>
    <p>Atque ad plurima probra dant fenestram.</p>
    <p>Et gignunt odium novem sororum.</p>
    <p>Obnixe studiis adhaere honestis.</p>
  </div>
  <div type="level2" xml:id="actus-iiii.-scena-i.">
    <head>21. ACTUS IIII. SCENA I.</head>
    <p>EUPROSITUS ELEUTHERIA Senarii.</p>
    <p>AIn verum esse, quod nobis absentibus</p>
    <p>Vitium sit oblatum (me miserum) filiae,</p>
    <p>ELEU. Sic est, EUP. Quis fecit? ELEU.</p>
    <p>Acolastus. EUP. Nullam fidem</p>
    <p>Esse in mundo, proh Iuppiter, heu iniuriam.</p>
    <p>Vix sum compos mentis, sic ebullit cruor</p>
    <p>Circa cor, atque ad iram mentem concitat.</p>
    <p>Si mihi scelestus nunc daretur obviam,</p>
    <p>Hunc ensem in costas adigerem vi maxima,</p>
    <p>Et hanc viam cerebro miseri conspergerem.</p>
    <p>Vir es Acolaste, gessisti te fortiter,</p>
    <p>Imbellem debellasti vir puellulam:</p>
    <p>Pudicitiam eripuisti, age, te mihi obviam</p>
    <p>Offer conceptam merito hanc in te iram evomam.</p>
    <p>EL. Dedit iusiurandum se ducturum domum,</p>
    <p>Quare effervescentem iram, mi vir, comprime.</p>
    <p>Placuit puellae species adolescentulo,</p>
    <p>(Pudicitia cum forma agit nam litem maximam)</p>
    <p>Calcaria addidit amor, locus et occasio.</p>
    <p>Amice agendum est cum adolescente et leniter.</p>
    <p>Voluntas virginis adfuit, et humaniter</p>
    <p>Fecit, persuadebo hominem, et accedet mihi</p>
    <p>Ut ducat uxorem, novi tractabile</p>
    <p>Hominis ingenium, per servom accersi iube.</p>
    <p>EUP. Dromo, accerse Acolastum, ut mox veniat huc rogo.</p>
  </div>
  <div type="level2" xml:id="actus-iiii.-scena-ii.">
    <head>22. ACTUS IIII. SCENA II.</head>
    <p>ACOLASTUS, Scazontes.</p>
    <p>Quam numquam, Dii immortales, secundae res</p>
    <p>In amore perveniunt ad exitum laetum.</p>
    <p>Gravis quin luctus hunc sequatur a tergo.</p>
    <p>Meo malo nunc etiam intelligo, demens</p>
    <p>Amor cur captus lumine, et puer cur sit.</p>
    <p>Nam saepe prudentissimos facit caecos</p>
    <p>Et tamquam pueros nil sapere, quod expertus</p>
    <p>Meo malo iam sum, periculis qui me</p>
    <p>Tot obieci, caecus et infans, nihil cernens</p>
    <p>Futurum, et qui finis amorem hunc sequi posset.</p>
    <p>Atque adeo, tot lubens angustiis memet</p>
    <p>Involui, ut inde me expedire non possim.</p>
    <p>Compressi virginem, quae nunc gerit fetum:</p>
    <p>Fidem dedi, me ducturum domum dixi.</p>
    <p>Quae res me sic excruciat, ut nihil supra.</p>
    <p>Huc illuc impellor, tamquam in mari navis,</p>
    <p>Procellosi quando ineunt proelium venti.</p>
    <p>Ut nesciam miser, quid me futurum sit,</p>
    <p>Ducam vero? pater obstat, qui modis miris</p>
    <p>Me tractabit. quid dicet? num puellas ut</p>
    <p>Vitiares huc te misi? an ut bonas artes</p>
    <p>Perdisceres, probatis moribus vitam</p>
    <p>Informares? an non haec antea praedixi?</p>
    <p>Quando vides Philomathen sic inhaerere</p>
    <p>Amori? qui quoque monere debebat</p>
    <p>Ut non tam turpiter substantiam nostram</p>
    <p>Sine tuorum studiorum perderes fructu.</p>
    <p>Penitus ignoro quid respondeam patri.</p>
    <p>Non dicam? pietas, aequitas, amor, leges,</p>
    <p>Fides, religio, Deleasthisae agunt causam,</p>
    <p>Atque adeo invitum me impellunt, trahunt, cogunt,</p>
    <p>Minantes poenam si non duxero, ut fas est.</p>
    <p>Quibus si advorsarer, vel si reluctarer,</p>
    <p>Essem dignus cui tellus hisceret vivo,</p>
    <p>Et velut Amphiaraum absorberet Argivum.</p>
    <p>Quid nunc restat? nisi ut de monte praecelso</p>
    <p>Me praecipitem, aut latebras animae ense perquiram.</p>
    <p>Tam me circumvallant angustiae multae,</p>
    <p>Mori ut malim potius, quam sic frui vita.</p>
    <p>Sed hanc dum in vivis fuero a me abstrahet nullus,</p>
    <p>Quae mihi suum misera concredidit corpus.</p>
    <p>Nun deseram, decrevi, sed domum ducam.</p>
    <p>Quare ad patrem me conferam puellae, quae</p>
    <p>Veretur ut sim ducturus, et ut expurgem</p>
    <p>Me, ipsaque flens iam dudum meam fidem implorat.</p>
  </div>
  <div type="level2" xml:id="actus-iiii.-scena-iii.">
    <head>23. ACTUS IIII. SCENA III.</head>
    <p>EUPROSITUS, ELEUTHERIA, ACOLASTUS. Octonarii.</p>
    <p>Qua fronte, quo ore absentibus nobis es ausus, carnufex</p>
    <p>Domum nostram contemerare, et notam famosam inurere?</p>
    <p>Vix me contineo, quin tibi mox manibus in crines involem,</p>
    <p>Et discerpam Threiciae mulieres ut vatem Oeagrium,</p>
    <p>Qui nunc familiam nostram asperseris tam turpi infamia.</p>
    <p>Ut stas? ubi pudor? ubi verecundia? quid ais heus tu
    furcifer?</p>
    <p>ACOL. Audi verbum unum, peccavi, fateor, veniam supplex peto.</p>
    <p>EUP. Veniam? qui facinus Phalaridis tauro dignum commiseris.</p>
    <p>Num me ludibrio habes? ACOL. Non veniam cupio ut vellem
    avertere</p>
    <p>A me culpam, sed ut furibundam isthanc iram compesceres.</p>
    <p>Factum quod est, infectum reddi non potest, ad optimam</p>
    <p>Quin potius partem confer, forma, aetas, amor, ad id me
    impulit.</p>
    <p>Amor quid possit nosti, cuius non supremus Iuppiter</p>
    <p>Potuit vel tela vel faces a se ardentes avertere.</p>
    <p>Age dehonestavi puellam, maximis honoribus</p>
    <p>Eandem afficiam, in uxorem ducam, quod fiat auspice</p>
    <p>Deo precor, ab hac, dum vivam, me nemo nisi mors abstrahet.</p>
    <p>Hanc mihi selegi praeter ceteras, cum qua aetatem exigam.</p>
    <p>Quapropter desine succensere, amorem et aetatem vides</p>
    <p>Amborum. EUP. Si non feceris, cogam te iure et legibus.</p>
    <p>EL. Hanc, mi fili, ut scis, unicam tantummodo habemus filiam,</p>
    <p>Solacium senectutis nostrae, cuias tu flosculum</p>
    <p>Decerpsisti, quam si non duxeris, mox vitae terminum</p>
    <p>Pones, quare per hoc caput te obtestor, ne nos de seras.</p>
    <p>Habebis dotem amplissimam, et dum vivam, omnia plena manu</p>
    <p>Ad vitam suggeram, misereat te senectutis meae.</p>
    <p>ACO. Ne lacrima, dum spiritus alit hanc animam numquam vos
    deseram.</p>
    <p>Et citius caelum flores, aut tellus producet sidera,</p>
    <p>Quam vel casus acerbus, vel grave aliquod infortunium</p>
    <p>Deleasthisam eripiat mihi, et ab ea me vivum segreget.</p>
    <p>Sed conferam me nunc domum, idoneum sum nactus nuntium,</p>
    <p>Per literas hac de re certiorem facturus patrem.</p>
  </div>
  <div type="level2" xml:id="actus-iiii.-scena-iiii.">
    <head>24. ACTUS IIII. SCENA IIII.</head>
    <p>DANISTA, ACRATES.</p>
    <p>Trochaici, Tetrametri, Catalectici.</p>
    <p>Acrati demens nuper credidi vicenos aureos,</p>
    <p>Et iam constitutus effluxit soluendi terminus.</p>
    <p>Quapropter fugitat meum conspectum, nec mihi obviam,</p>
    <p>Quod sensi, venit, Sed mox me viso in aliam conicit</p>
    <p>Sese plateam, quare si mihi nunc daretur obviam</p>
    <p>Compellarem. Nam mala nomina saepe compellanda sunt.</p>
    <p>Hisce sunt homines nostra aetate exornati morib.</p>
    <p>Ut, nisi quod tuum est repetas, non sponte sua tibi
    redderent.</p>
    <p>Vel si quis quid reddit, magna est huic agenda gratia.</p>
    <p>Adeo ut ipsa fides irata hinc ad Deos secesserit.</p>
    <p>Et perfidia emissa, ex inferno cunctos invaserit.</p>
    <p>Eccum quem quaero, sequar mox a tergo, ne se occulat</p>
    <p>Aliorsum me viso, heus bone vir, quando reddes debitum?</p>
    <p>AC. Debitum? quid? DA. Debitum. AC. quantum? DA. Vicenos
    aureos,</p>
    <p>AC. Quando mutuo dedisti? DA. Nescis? ah homo impudens.</p>
    <p>Denos tibi dedi, quos perdidisti nuper alea.</p>
    <p>Octiduo post iterum denos, quos dederas meretriculae,</p>
    <p>Et chirurgo, quod cur asset vulnus in convivio</p>
    <p>Acceptum, ficumque quo te tunc meretrix donaverat</p>
    <p>Cum tecum cubaret, ad minimum integros menses duos.</p>
    <p>Quare redde quod debes, aut rem ad Rectorem deferam.</p>
    <p>ACR. Non abest multum, quin hoc in luto te provoluerem</p>
    <p>Quod me compellare audes effrons in publica viae.</p>
    <p>Nonne dixi tibi, me nuntium misisse in patriam?</p>
    <p>Qui quam primum venerit, aes alienum persolvam tibi.</p>
    <p>DAN, Quo te proripis? o effrenatam hominis impudentiam.</p>
    <p>Tu facies ut nulli crediturus sim pecuniam.</p>
    <p>ACRA. Quid nunc comminiscar? aut quam nunc intendam fabricam?</p>
    <p>Ut patrem argento emungam, atque huic ut persoluam debitum.</p>
    <p>Dicam me dimidium pene annum correptum luridae</p>
    <p>Febre laborasse, et ita tantam consumpsisse pecuniam.</p>
    <p>Si pater rem cum scortis habere me rescisceret,</p>
    <p>Ludere, potare dies et noctes, ferret gravissime.</p>
  </div>
  <div type="level2" xml:id="actus-iiii.-scena-v.">
    <head>25. ACTUS IIII. SCENA V.</head>
    <p>EUBULUS, PHILOSTORGUS. Septenarii.</p>
    <p>Philostorgum exoptarem nunc mihi dari obviam.</p>
    <p>Sed ipse exit foras, conveniam et quaeram quo velit.</p>
    <p>PHI. Te quaerebam salue. EUB. Et ego te. PHI. Cur frontem
    contrahis?</p>
    <p>EUB. A filio allatae mihi sunt literae, in quibus</p>
    <p>Scribit se Euprositi cuiusdam vitiasse filiam,</p>
    <p>Atque ab eodem cogi, ut ducat in uxorem, legibus.</p>
    <p>Quae res animum meum adeo excruciat, potius ut mori</p>
    <p>Malim quam vivere. Utinam mors in primo limine</p>
    <p>Vitae extinxisset te, ne mihi caussa dolorum fores.</p>
    <p>Acolaste Acolaste, quam saepe monui fideliter</p>
    <p>Ne perditis adhaereres pessime consortiis,</p>
    <p>Neve sineres blanditiis te capi muliebribus,</p>
    <p>Id quod timebam non sine dolore meo contigit.</p>
    <p>Quam inique est comparatum, ut hi, quibus sunt filii</p>
    <p>Obtemperantes et morigeri, his permittant nihil</p>
    <p>Et largiantur quoque pecuniam parcissime.</p>
    <p>Nos vero, qui quodcumque illis lubet concedimus,</p>
    <p>Plerumque habeamus filios quam perditissimos.</p>
    <p>Nunc demum sentio, pecuniam et licentiam</p>
    <p>Esse adolescentulorum corruptelam maxumam.</p>
    <p>Sed utinam aut filius aut ego e vivis excederem,</p>
    <p>Ne nebulonem viderem posthac impurissimum.</p>
    <p>Verum, si mihi dabitur in conspectum, pessumdabo.</p>
    <p>Nihil ne de tuo novi audivisti filio?</p>
    <p>PH. Nihil, nisi quod scribit febre laborasse se diu.</p>
    <p>Vicenos aureos petens, sibi ut transmitterem,</p>
    <p>Utpote, quos curando morbo hoc illic insumpserit</p>
    <p>Non igitur filium sines uxorem ducere?</p>
    <p>EUB. Non hercle faciam, quin meis manibus occiderem</p>
    <p>Potius, quam ut hoc homini impurissimo permitterem.</p>
    <p>PHI. Quid ergo facies? EUB. quid? rogas? cras quando
    illuxerit</p>
    <p>Dies, iter ingrediar, ut ad ipsum proficiscar, tenes?</p>
    <p>Tu, si voles poteris una mecum. PHI. recte mones.</p>
    <p>Abi domum, et quae sunt necessaria ad iter, para.</p>
    <p><hi rend="bold">CHORUS QUARTUS.</hi></p>
    <p>Peius haud quicquam muliere vivit,</p>
    <p>Nam venenoso vomit ore flammam,</p>
    <p>Et quibus fallat iuvenes tenellos</p>
    <p>Retia ponit.</p>
    <p>Spirat emittens velut Aetna flammam,</p>
    <p>Perdat ut stultos miserosque amantes,</p>
    <p>Hanc, precor, pestem fuge qui novena</p>
    <p>Numina quaeris.</p>
  </div>
  <div type="level2" xml:id="actus-v.-scena-i.">
    <head>27. ACTUS V. SCENA I.</head>
    <p>ACOLASTUS. Trimetri.</p>
    <p>Postquam delusus esset ab Ate Iuppiter</p>
    <p>Hanc crinibus arreptam deturbat caelitus,</p>
    <p>Nec unquam divorum fruitur commercio.</p>
    <p>Verum homines inter graditur veloci pede,</p>
    <p>Calamitates et caedes miscens maximas.</p>
    <p>Eadem mihi nunc mille rixas seminat,</p>
    <p>Hic virginis pater, ex parte altera meus,</p>
    <p>Minantur mihi Geticis extrema affectibus,</p>
    <p>Alter si non, alter vero si duxero.</p>
    <p>Omnia sunt plena, quo me verto angustiis.</p>
    <p>Tot me circumvallant miserum molestiae,</p>
    <p>Ut nisi me Deus eripiat e tantis malis,</p>
    <p>Ad extremam infelix redigar insaniam.</p>
    <p>Audio patrem advenisse, hic mihi sunt iurgia</p>
    <p>Parata, quibus, hei mihi, iam tractabor modis.</p>
    <p>Sed ad Litas Iovis me vertam filias,</p>
    <p>Quae tardis et lentis sequuntur passibus:</p>
    <p>His supplex ero, verbaque dicam precantia,</p>
    <p>Ut me velint eripere, e tantis cladibus,</p>
    <p>Infelici qui coepi amare sidere.</p>
    <p>Litae, Litae, servate miserum vestra ope.</p>
    <p>Ad vos venio consilium auxiliumque expetens,</p>
    <p>Approperate citis gressibus. Si vos mihi</p>
    <p>Auxilium denegatis pereo funditus.</p>
    <p>Si scissem ex hac re tot lites, tot iurgia</p>
    <p>Mihi futura, numquam patrassem miser.</p>
    <p>Beatus ille, qui procul ab his vinculis,</p>
    <p>Sedulo vacare potest ingenuis artibus.</p>
    <p>O si reverti elapsa possent tempora,</p>
    <p>Numquam me tot curis incautum involuerem.</p>
    <p>Recte dictum est, damnosas esse feminas</p>
    <p>Bonas malasque. Nam quantumvis castitas</p>
    <p>Laudetur Penelopes, tamen procis fuit</p>
    <p>Exitii caussa, quos Ulysses sustulit.</p>
    <p>Et Asiae toti dedit exitium Tyndaris,</p>
    <p>Sic mea Deleasthisa mihi peperit maximas</p>
    <p>Rixas, sed ad patrem meum me conferam,</p>
    <p>Ut audiam num hac de caussa succenseat.</p>
    <p>Mens hercle praesagit mihi infortunium.</p>
    <p>Sed ni fallor, video patrem, huc accedere.</p>
  </div>
  <div type="level2" xml:id="actus-v.-scena-ii.">
    <head>28. ACTUS V. SCENA II.</head>
    <p>EUPROSITUS, ELEUTHERIA. Trochaici, Catalectici. Tetrametri.</p>
    <p>AUdine uxor, num fuit hodie hic Acolastus? ELE. Non arbitror.</p>
    <p>EUP. Illud timeo, ne effugiat, neve aliorsum se conferat.</p>
    <p>Quam suspitionem parit mihi, quod semper procrastinat,</p>
    <p>Et quod rarius nunc huc adventat solito.</p>
    <p>EL. ne time.</p>
    <p>Ingenuus adolescens est, non faciet, concoepi bonam</p>
    <p>Spem, sed fortasse ad cenam veniet. EUP. Igitur cenam para.</p>
    <p>Ego paulisper in forum prodibo, num quid sit novi,</p>
    <p>Auditurus, cuius nostra saecula sunt plenissima.</p>
  </div>
  <div type="level2" xml:id="actus-v.-scena-iii.">
    <head>29. ACTUS V. SCENA III.</head>
    <p>EUBULUS, ACOLASTUS, PHILOSTORGUS. Tetrametri, Iambici,
    Catalectici.</p>
    <p>Eho bone vir, hodie faciam ut scias quanti pater sit</p>
    <p>Faciendus, non impune feres quod vitiasti puellam,</p>
    <p>Et eandem me invito vis ducere in uxorem sceleste.</p>
    <p>ACO. Pater, da veniam, quaeso pater.</p>
    <p>PHI. non te dignum facis. EUB. quid?</p>
    <p>PHI. Occides filium? EUB. morietur. PHI. ah saevire noli.</p>
    <p>ACO. Hoc est esse patrem? EUB. atque hoc est esse filium? ACO.
    Miser sum.</p>
    <p>PHI. Eubule, non hercle sinam ut facias me praesente caedem.</p>
    <p>Cedo, num tu tam facile potes animum exuere paternum?</p>
    <p>EU. Non exuerem patris animum, perfricta fronte quod me</p>
    <p>Patrem non agnoscit, cuius dictis merito obsecundet.</p>
    <p>Scis quo pacto ab ineunte aetate mihi contrariatus</p>
    <p>Et tergiversatus sit, qui me invito patre ducet</p>
    <p>In uxorem istam meretricem, non sine dedecore summo,</p>
    <p>Cum non obseruet stipes quantae insidiae sibi struantur.</p>
    <p>Quae nemini obtrudi possunt; inescant sic amantes</p>
    <p>Ut quas vitiaverint in uxores ducant easdem.</p>
    <p>Ante aliquot annos si duxisses uxorem, vir esses.</p>
    <p>Vide ut stet, quam nullum aedat ingenui signum pudoris.</p>
    <p>Age, accerse Euprositum, videbimus quo iure possit</p>
    <p>Tibi nubere, sui ipsius prodiga cum sit pudoris.</p>
    <p>Vel potu vel cibo porrexit huic meretrix amorem,</p>
    <p>Adeo est submersus in amore, ut non abstrahi inde possit.</p>
    <p>PHI. Humanius age, vix enim ut non ducat obtinebis.</p>
    <p>EUB. Aspera verba nihil si proficiunt, quid lenia moverent?</p>
    <p>Sed nisi fallunt oculi, procul video istos advenire.</p>
  </div>
  <div type="level2" xml:id="actus-v.-scena-iiii.">
    <head>30. ACTUS V. SCENA IIII.</head>
    <p>EUPROSITUS, ACOLASTUS, EUBULUS, PHILOSTORGUS. Senarii, Septenarii
    et Octonarii.</p>
    <p>Itan dicis te tam impotenti esse a patre</p>
    <p>Animo tractatum, et nolle ut ducas filiam</p>
    <p>Meam, quam vi tute, ut nosti compresseris?</p>
    <p>ACO. Sic est, et si non adfuisset Acratis</p>
    <p>Pater Philostorgus, necasset me, satis</p>
    <p>Crudeliter paterni oblitus muneris.</p>
    <p>Sed exspectant nos, accedamus ocius.</p>
    <p>EUP. Est ne ille tuus pater, qui dexteram tenet?</p>
    <p>ACO. Ille est, promissam barbam qui mulcet manu,</p>
    <p>Qui cogitabundus declinat in terram caput.</p>
    <p>EUP. Accedam et alloquar, Saluete plurimum.</p>
    <p>PHI. Habemus gratias. EUBU. Age bone vir, tu coges filium</p>
    <p>Meum, ut ducat gnatam tuam? quo iure? quibusue legibus?</p>
    <p>EUP. Huius regionis, namque apud nos cautum est si quis
    virginem</p>
    <p>Vitiaverit, ducat eandem, aut capite poenam luat.</p>
    <p>Quare si non vult, ego procedam iure et legibus.</p>
    <p>EUB. Egregiam legem, quae fenestram patefacit libidini.</p>
    <p>Nam si quis habuerit domi maturas filias,</p>
    <p>Ita ut nemini easdem poterit obtrudere,</p>
    <p>Hac ratione in nassam pelliceret adolescentulos</p>
    <p>Rerum imperitos, ut vitiatas ducerent,</p>
    <p>Atque sub honesto posset lenonem agere nomine,</p>
    <p>Et peregre proficisci, ut maior sit his occasio.</p>
    <p>Quin virgines sunt vigili adservandae custodia,</p>
    <p>Arcendae a iuvenum crebra consuetudine.</p>
    <p>EUP. Duram profecto mihi demandas provinciam</p>
    <p>Siquidem mallem suum custos esse potius, quam virginem</p>
    <p>Hanc custodire, sui quae custos esse non potest.</p>
    <p>EUB. Veterator. EUP. hem quid dicis? EUB. dicebam gnatum meum</p>
    <p>Tuam non ducturum esse filiam.</p>
    <p>EUP. Quibus rationibus.</p>
    <p>EUB. Nam filius vicesimum quintum cum non excesserit</p>
    <p>Annum, sui iuris non est, nec quicquam sine parentibus</p>
    <p>Suscipere audet, ne minimum, non dicam quod matrimonium</p>
    <p>Contrahere possit invitis parentibus.</p>
    <p>Quare tuam gnato meo locare filiam</p>
    <p>Non poteris, nec debes, cum mihi subiectus sit adhuc filius.</p>
    <p>EUPR. Igitur infamiam qua me domumque meam aspersit, feram?</p>
    <p>Non hercle faciam, quin potius omnia med bona largiar</p>
    <p>Iurisperitis, quam hoc ut ferat inultum filius tuus.</p>
    <p>Qui cum possint citra negotium ex mala caussae bonam</p>
    <p>Facere, ex bona poterunt vel optimam.</p>
    <p>Cedo,</p>
    <p>Tu ne aequo animo laturus esses, filiae tuae</p>
    <p>Si quis stuprum inferret? EUB. Ego non factum probo.</p>
    <p>Sed quare admisit eum? cur non stulta a se repulit?</p>
    <p>Adolescentes enim non tam sunt in crimine quam virgines:</p>
    <p>Quippe quod hi non secus ac canes sagaces inquirunt feram,</p>
    <p>Quam visam prosequuntur, apprehensam mordicus tenent.</p>
    <p>EUPR. Cur non reluctata est pudicitiae exemplar Lucretia?</p>
    <p>Perinde quasi possent imbelles virgines viris</p>
    <p>Sese opponere. Sed cum non aequitati apud vos sit locus,</p>
    <p>Vobiscum stricto iure agam, et hunc in ius traham,</p>
    <p>Ut si noluerit, ut dixi, poenam capite luat,</p>
    <p>Iuxta leges nostrae regionis; et instituta publica.</p>
    <p>PHILO. Eubule iniquus es nimis, non approbo, aequum postulat.</p>
    <p>Nam prae stat has leges servari, ne data improbis</p>
    <p>Ansa peccandi, in quasvis irruant innuptas virgines.</p>
    <p>Praeterea non est quod causere. nam pater</p>
    <p>Vir est probatae fidei, non infamis crimine</p>
    <p>Ullo, divitiis pollens, ipsa virgo, praeterquam quod est</p>
    <p>Formosa, vitam egit pudice et duriter,</p>
    <p>Ut tota civitas testatur, quae clamat scelus</p>
    <p>Infandum admisisse hunc, et quovis supplicio dignissimum.</p>
    <p>Insuper amor, aequitas, relligio caussam agunt.</p>
    <p>Amor quidem, quod si hunc ab illa segregaveris,</p>
    <p>Actum est de vita et salute filii tui.</p>
    <p>Siquidem sibimet ipsi asciscet vitae periculum.</p>
    <p>Porro aequitas, quia aequum est si quis quicquam asperserit,</p>
    <p>Abstergat ut idem. Postremo religio quoque monet</p>
    <p>Iusiurandum sancte esse servandum, quo te devinxeris.</p>
    <p>ACO. Pater si me vivum vis miserum ab hac ne me abstrahe.</p>
    <p>EUB. Habeas, valeas, oblectes te cum illa. ACO. Sine te exorem
    pater.</p>
    <p>EUB. Age duces. ACO. O lenissimum patrem nunc te geram in
    sinu.</p>
    <p>EUB. Dotem dic Euprosite. EUP. Dabo quingentos aureos.</p>
    <p>EUB, Placet, eamus nunc intus ubi reliqua curabimus</p>
    <p>Si quae supererunt, duc nos in domum tuam.</p>
    <p>EUP. Fiat sequimini. PHI. Mox sequar, prius ad gnatum me
    conferam,</p>
    <p>Cui denumerabo argentum quod debet.</p>
    <p>EUP. sequere. EUB. sequar.</p>
  </div>
  <div type="level2" xml:id="actus-v.-scena-v.">
    <head>31. ACTUS V. SCENA V.</head>
    <p>ACOLASTUS, ACRATES. Trimetri.</p>
    <p>Non possum me tantis explere gaudiis,</p>
    <p>Quod in portum e tam turbulentis fluctib.</p>
    <p>Sim delatus, mareque iam conquieverit.</p>
    <p>Verum quem nunc exoptem mihi potissimum</p>
    <p>Dari, cui tam subita haec enarrem gaudia.</p>
    <p>Acratem video hilari vultu, sed pervelim</p>
    <p>Scire, quod huic sit tam magnum oblatum gaudium.</p>
    <p>ACR. Quandoquidem omnia ceciderunt ex sententia,</p>
    <p>Non possum quin frontem explicem prae gaudio,</p>
    <p>Atque adeo ut ad congerrones me conferam,</p>
    <p>Cum quibus hunc hilarem laetus transmittam diem,</p>
    <p>Dum turget crumena (o lenissimum patrem)</p>
    <p>Cum non amplius erit posthac egebimus.</p>
    <p>ACO. Conveniam Heus Acrates, quod obortum est tibi gaudium?</p>
    <p>Videris etenim quam soles multo hilarior.</p>
    <p>ACR. Ehem Acolaste, hodie mihi fortuna se dedit,</p>
    <p>Tanto me affecit insperato gaudio.</p>
    <p>Pater enim omnem dinumeravit pecuniam,</p>
    <p>Quam debebam, et meis dictis habuit fidem,</p>
    <p>Nam me febre labor asse patri scripseram</p>
    <p>Sex menses, tantamque insumpsisse pecuniam,</p>
    <p>Sed nescit in quos usus hanc converterim.</p>
    <p>Praeterea immensam argenti vim dedit mihi</p>
    <p>In sumptus, quapropter laetitia diffluo.</p>
    <p>Sed, ut se res habent tuae? dic obsecro.</p>
    <p>ACO. Deleasthisa datur mihi nuptum, atque nuptiae</p>
    <p>Parantur, quocirca nunc res est in vado.</p>
    <p>Pater iratus cum Euprosito inivit gratiam,</p>
    <p>Cui se totum dedit, quem summe diligit.</p>
    <p>Eamus intro, hunc hilarem sumemus diem.</p>
    <p>Non est quod exspectetis, intus nuptiae</p>
    <p>Celebrabuntur, verum valete et plaudite.</p>
    <p><hi rend="bold">CHORUS QUINTUS.</hi></p>
    <p>Stagnans velivoli maris</p>
    <p>Praesentes hominum reddit imagines,</p>
    <p>Quando carceribus domat</p>
    <p>Fratres nimbiferos Hippotades ferus.</p>
    <p>Sic comoedia splendida</p>
    <p>Emendat vitium, detegit et malos</p>
    <p>Mores, edocet optimos,</p>
    <p>Ut vitam instituas in melius, monens.</p>
  </div>
  <div type="level2" xml:id="epilogus">
    <head>33. EPILOGUS</head>
    <p>A M. CHRISTOPHORO CORnero additus.</p>
    <p>Felicitatem vobis maximam precor,</p>
    <p>Qui fabulam hanc spectastis, quae pulchre docet,</p>
    <p>Quibus sint praediti studiis et moribus</p>
    <p>Iuvenes, bonas qui tractant literas, licet</p>
    <p>Id non agant simili cura atque industria.</p>
    <p>Sed scire vultis quid sit, et admiramini,</p>
    <p>Quod cernitis me quoque nunc prodire iuvenem,</p>
    <p>Et has agendi partes sumere ultimas,</p>
    <p>At cur ego huc veniam non multis eloquar:</p>
    <p>Detis mihi saltem pauca dicendi locum.</p>
    <p>Haec namque dicam, vestris quae sunt moribus</p>
    <p>Voluntatique non inconvenientia.</p>
    <p>Vester facit candor probitasque maxima,</p>
    <p>Atque animus illius, qui ludos hos facit,</p>
    <p>Poeticum ut chorum vestrae custodiae</p>
    <p>Meis quibus possim commendem verbulis.</p>
    <p>Comoediae quoque dicam quam sint utiles</p>
    <p>Et haec recens quid spectet fabula,</p>
    <p>Sed gratias vobis habemus plurimas,</p>
    <p>Ad scenicum hoc quod venistis spectaculum.</p>
    <p>Requirit hoc vestra bonitas et aequitas,</p>
    <p>Boni ut faciatis studium hoc aequanimiter,</p>
    <p>Honoris quod vestri caussa suscepimus.</p>
    <p>Nam quo magis bonas amatis literas,</p>
    <p>Hoc mage studete iam novis laboribus.</p>
    <p>Quapropter auditores o clarissimi,</p>
    <p>Rogamus omnes, pro vestra sapientia,</p>
    <p>Et singulari virtutis praestantia,</p>
    <p>Servate Musas hoc tam misero saeculo,</p>
    <p>Easque defendite, quae nil auxilii habent.</p>
    <p>Videtis enim quot osores nunc perferant,</p>
    <p>Quorum furor ut per totum mundum saeviat</p>
    <p>In hos, quibus favent Musae castissimae.</p>
    <p>Quis negligit nunc contemnere tam sanctas literas?</p>
    <p>Quibus reguntur orbes mundi nobiles?</p>
    <p>Quis est, cui non placeret potius barbaras</p>
    <p>Gentes et audaces sequi, quam literas?</p>
    <p>Quos non mali rudesque patronos habent?</p>
    <p>At nos miseri, qui summas res amplectimur,</p>
    <p>Et qui vitae studemus innocentiae,</p>
    <p>Contemnimur, negligimur ferme ab omnibus.</p>
    <p>Vos ergo nos omnes amate benigniter,</p>
    <p>Et facite ut studium hoc nostrum semper floreat.</p>
    <p>Hoc vestra requirit dignitas et gloria,</p>
    <p>At tu iuventus literis dedita sacris,</p>
    <p><hi rend="bold">Chori Musarum nobilis docta
    assecla,</hi></p>
    <p>Comoedias ama, sequere, admirareque</p>
    <p>Audi, doce, fac, age, laudeque multa vehe.</p>
    <p>Hoc etenim qui facit videre dicitur,</p>
    <p>Humana vita quam sit multis obruta</p>
    <p>Molestiis, crucibus, fortunis et miseriis,</p>
    <p>Incertus ut casus regat prope omnia.</p>
    <p>Sunt etenim spectaculum vitae huius comoediae</p>
    <p>Quae imitantur et referunt mortalium omnium</p>
    <p>Conditiones, mores, studium et vitae modum.</p>
  </div>
  <div type="level2" xml:id="errata-singulorum-tangunt-vitiaque">
    <head>35. Errata singulorum tangunt, vitiaque,</head>
    <p>Et quemlibet monent suo de munere.</p>
    <p>Si quid sequi velis, sequendum quod putes,</p>
    <p>Vitare si quid, huc peto mentem dirige.</p>
    <p>Si nescis aetatis florem quid deceat, aut</p>
    <p>Si scire vis, quid agat senum prudentia,</p>
    <p>Dolus famulorum quam sit multus et favor,</p>
    <p>Meretricum quanta sit techna et fallacia,</p>
    <p>Imaginem vides horum in comoediis,</p>
    <p>Quas elegantia praestans Terentius.</p>
    <p>Et salibus gaudens Plautus edidit vetus.</p>
    <p>At cerne quid fiat nostro nunc tempore,</p>
    <p>Quo non minus vigent bonae res quam antea,</p>
    <p>Quo iuvenis elegans datus poeticae</p>
    <p>Profanis non tantum studet Comoediis,</p>
    <p>Sed et sacras historias ludens edocet,</p>
    <p>Ac scenicis soccis vult reddere bonos</p>
    <p>Viros, et ad pietatis studium adducere.</p>
    <p>Quod et noster novus Comicus hic praestitit,</p>
    <p>Rem non novam sed aetate hac valde utilem,</p>
    <p>Cum dulci spectandam dedit spectaculo.</p>
    <p>Videtis istos iuvenes hoc in circulo,</p>
    <p>Illis et adiunctos parentes optimos.</p>
    <p>Qui cum vellent eos summam operam literis</p>
    <p>Navare dulcibus, et fieri quoque bonos,</p>
    <p>Mittunt ad literatos et celebres viros,</p>
    <p>Nec maximis quidem parcentes sumptibus.</p>
    <p>Ipsi sed partim susceptam ingressi viam,</p>
    <p>Ad quam volunt metam veniunt feliciter,</p>
    <p>Et doctiores facti laude maxima</p>
    <p>Domum patris repetunt, ut Philomathes probus.</p>
    <p>Acolastus autem et Acrates nummis datis,</p>
    <p>Parentibus fucum faciunt mirabilem,</p>
    <p>Prae se ferentes studiosorum nomina,</p>
    <p>Sed interim se dant heu turpi luxui,</p>
    <p>Et nil minus bonas quam curant literas,</p>
    <p>Ludis student, turpes atque colunt feminas,</p>
    <p>Perdunt dies in poculis et otio.</p>
    <p>Nomina faciunt aereque multo gravant suos.</p>
    <p>Tandem domum redeunt nulla arte praediti</p>
    <p>Et sunt suis gravis crux et molestia.</p>
    <p>Sed nos sciamus quae sit nostra functio</p>
    <p>Cui Deus pater praefecit singulos,</p>
    <p>Curemus ipsam studio et maxima fide,</p>
    <p>Nil haesitantes quin Deus ter optimus,</p>
    <p>Nostros sit adiuturus conatus ita,</p>
    <p>Ut se receperit facturum sedulo.</p>
    <p>Sed haec boni consulite quae dixi modo.</p>
    <p>Nam Musicus nunc alio ducitur chorus</p>
    <p>Vos interim belle valete et plaudite.</p>
  </div>
</div>
<div type="level1" xml:id="back">
  <head>Back</head>
  <p>FINIS.</p>
</div>
        
    </body>
</text>
</TEI>

<?xml version="1.0" encoding="utf-8"?>
<?xml-model
    href="https://xmlschema.huygens.knaw.nl/translatin.rng"
    type="application/xml"
    schematypens="http://relaxng.org/ns/structure/1.0"
?>
<TEI xmlns="http://www.tei-c.org/ns/1.0" xml:id="translatin0068" xml:lang="lat">
<teiHeader>
<fileDesc>
    <titleStmt>
        <title type="main">Sedecias tragoedia</title>
        <title type="sub">Sedecias tragoedia</title>
        <author>Malapertius, Carolus</author>
        <editor>{'tp': 'str', 'value': 'Jan Bloemendal'}</editor>
        <respStmt>
            <resp>transcription</resp>
            <name>{'tp': 'str', 'value': 'Jan Bloemendal et al.'}</name>
        </respStmt>
    </titleStmt>
    <publicationStmt>
        <publisher>Ioannes Cnobbarus</publisher>
        <pubPlace>Antwerp</pubPlace>
        <date>"1632"</date>
    </publicationStmt>
    <sourceDesc>
        <bibl>
            Identifier: <name>Malapertius-Sedecias</name><lb/>
            Short title: <title>Sedecias</title><lb/>
            Year of first edition: <date>1624</date><lb/>
            Author information:<lb/>
            Alias: Malapert, Charles<lb/>
            Birth: 1581, Mons<lb/>
            Death: 1630, Vittoria<lb/>
            Floruit: None, Douai, Arras<lb/>
            <ref target="https://en.wikipedia.org/wiki/Charles_Malapert">Link</ref><lb/>
            <emph>Selectae PP. Soc. Ies. Tragoediae (Antwerp: Cnobbarus, 1632)</emph><lb/>
            <ref target="https://books.google.nl/books?id=1HqjB9FfrcEC">Source link</ref>
        </bibl>
    </sourceDesc>
</fileDesc>
<profileDesc>
    <textClass>
        <keywords>
            <term type="diction">verse</term>
            <term type="genre">tragedy</term>
            <term type="acts">5</term>
            <term type="chorus">yes</term>
            <term type="medium">printed</term>
        </keywords>
    </textClass>
</profileDesc>
</teiHeader>
<text>
    <body>
        <div type="level1" xml:id="front">
  <head>Front</head>
  <p>/</p>
  <p>CAROLI MALAPERTII</p>
  <p>E SOCIETATE IESV</p>
  <p>SEDECIAS</p>
  <p>TRAGOEDIA.</p>
  <p>ARGVMENTVM.</p>
  <p>Nabuchodonosor cum Ioachinum regno movisset, Sedeciam patruum
  Ierosolymis regem constituit; qui fisus deinde Aegyptiorum amicitia
  Babylonico foederi renuntiavit, contra quam Ieremias coram et Ezechiel
  Babylone captivus divinitus admonerent, nam partim impiorum procerum
  consiliis in transversum actus, partim (ut refert Iosephus) quod
  duorum Prophetarum vaticinationes in speciem pugnantes esse
  videbantur, salubria utriusque monita contempsit; ipsumque adeo
  Ieremiam male mulctatum in foedissimi carceris cloacam coniici vel
  curavit, vel permisit. Premebantur interea biennium totum arctissima
  obsidione Ierosolymae a Nabuzardano aliisque ducibus regis
  Nabuchodonosoris, donec peste fameque dirissima civibus exhaustis
  Sedecias occulto itinere, praemissis filiis et coniugibus, nocturna
  fuga urbem deserit, cuius illa ipsa nocte hostes potiti magnam partem,
  ut in nocturna invasione fit, succenderunt. Victor Nabuzardanus ut
  primum regem dilapsum sentit, magna celeritate insecutus e fuga
  retrahit, et Nabuchodonosoro Reblathis agenti vinctum cum filiis
  sistit. Rex ferus tristissimo spectaculo filios patre inspectante
  trucidari, mox Sedeciae ipsi oculos effodi et inde Babylonem deportari
  mandat. <hi rend="italic">Ex lib. 4. Regum cap. 25. 2.
  Paralipom. cap. 36. Iosepho lib. 10. Antiquit. Iudaic. cap. 10. et
  11.</hi></p>
</div>
<div type="level1" xml:id="main">
  <head>Main</head>
  <p></p>
</div>
<div type="level1" xml:id="personae.">
  <head>PERSONAE.</head>
  <p>Sedecias.</p>
  <p>Armiger.</p>
  <p>Nabvzardan.</p>
  <p>Nvntivs.</p>
  <p>Nabvchodonosor.</p>
  <p>Ieremias.</p>
  <p>Filii Sedeciae.</p>
  <p><hi rend="bold">Chorvs.</hi>*</p>
</div>
<div type="level1" xml:id="actvs-primvs.">
  <head>ACTVS PRIMVS.</head>
  <p><hi rend="italic">Sedeciam initae fugae sero
  poenitet.</hi></p>
  <p>Sedecias. Armiger.</p>
  <p>Sed. Imbellis, excors, gentis opprobrium tuae,</p>
  <p>Quousque anhelum proditi ad labem imperi</p>
  <p>Gressum fatigas? Siste, iam satis est fugae,</p>
  <p>Ignavus ut sis. Aude age superbos retro</p>
  <p>(5) Referre vultus. Nullus a tergo est metus.</p>
  <p>Require Solymas, dubia qua montis iuga</p>
  <p>Vix pervicaci lumina obtutu notant</p>
  <p>Piceaque fumus nube praetexit diem.</p>
  <p>Sic fruere regno, fruere, sic regem inclytum,</p>
  <p>(10) Caeloque teste strenue ignavum decet.</p>
  <p>Pudenda comitum turba, quid letum bene</p>
  <p>Manu merenti densa per Medum agmina</p>
  <p>Male obstitistis? Turpis officii piget.</p>
  <p>Par est malevolo, quisquis ad probrum iuvat.</p>
  <p>(15) Ruente Solyma non satis credo fuit</p>
  <p>Necis aut sepulcri. Sola per nemorum loca</p>
  <p>Vilesque latebras quaerimus fato viam,</p>
  <p>Dignum leaenae pabulum, indigni hostium</p>
  <p>Oppetere dextra patriae et busto tegi.</p>
  <p>(20) Adeone dulce est vivere! Miserum mori!</p>
  <p>Moriamur anime, dedecus nulla satis</p>
  <p>Morte eluendum. Qua licet, nostro tamen</p>
  <p>Sanguine luatur. Qui probri haerentem nequit</p>
  <p>Labem expiare, finiat sensum, ultima</p>
  <p>(25) Ferro secutus. Verte in infandum caput</p>
  <p>Huc arma miles. Quisquis e turba voles</p>
  <p>Patriae ruinas, liberum ulcisci necem,</p>
  <p>Perime nocentem. Rara vindicta obtigit</p>
  <p>Tuta in tyrannum. Quisquis e turba voles</p>
  <p>(30) Referre meritis gratiam facilem meis,</p>
  <p>Perime volentem, sive crudelis mihi,</p>
  <p>Sive es benignus, commoda regi manum,</p>
  <p>Mortem rependi praemium aut poenam rogat.</p>
  <p>Adeste cuncti, adeste. Quid frustra pii</p>
  <p>(35) Exhorruistis? Arma, non gemitus peto.</p>
  <p>Servate lacrymas funeri, aut patriae date</p>
  <p>Per me ruenti! Vah pudor! Nemo omnium</p>
  <p>Aut esse iustus ultor aut gratus volet?</p>
  <p>Ite, ite, fata quemque quo ducunt sua.</p>
  <p>(40) Quod quaero, promptum est. Sentio qua pectoris</p>
  <p>Imi latebras cor mihi ignavum quatit,</p>
  <p>Illinc revellam lucis exosae moras.</p>
  <p>Me, me ille nostris, si potest, poenis satur</p>
  <p>Parte e serena lentus adspiciat poli,</p>
  <p>(45) Qui probrum in omne legit Isacidum genus.</p>
  <p>Nil fulminandum est, solus e tanto nocens</p>
  <p>Populo supersum, certius telum hac manu</p>
  <p>In me vibrabo. Arm. Magne rex, quis te dolor</p>
  <p>Agit impotentem, vitae ut ingratus tuae</p>
  <p>(50) Deum lacessas? Sed. Vt lacessitus malum</p>
  <p>Malus ipse perdat, diro ut aspectu levet</p>
  <p>Caelum atque terras. Arm. Parce vesanis diem</p>
  <p>Scelerare verbis, teque pietati refer.</p>
  <p>Haec ipsa luimus scelera; delirant duces,</p>
  <p>(55) Plectimur Hebraei. Nempe si monitis fores</p>
  <p>Vatum obsecutus, salva nunc staret Sion</p>
  <p>Starentque Solymae. Sed. Quos mihi vates canis?</p>
  <p>Oracla dubia nostra iam nutant fide</p>
  <p>Pugnantque secum: vincla, Babylonem occinit.</p>
  <p>(60) Hinc Ieremias, inde Babylonem mihi</p>
  <p>Vnquam videndam captus Ezechiel negat.</p>
  <p>Vterque vates sortis auctorem
  <hi rend="italic">Deum</hi></p>
  <p>Vterque iactat. Arm. Fateor et dudum haereo</p>
  <p>Mecum ipse fati dubius interpres tui,</p>
  <p>(65) Oracla sed quae clusa perplexis latent</p>
  <p>Vocum involucris, ipsa per rerum explicant</p>
  <p>Eventa sese. Dum tamen sors fluctuat</p>
  <p>Incerta, si dant fata, quaerenda est salus,</p>
  <p>Nam cur salubris consili tantum piget?</p>
  <p>(70) Furor est apertum ruere in exitium palam.</p>
  <p>Sed. Pudor est inultum fugere. Arm. Sed si res ferat,</p>
  <p>Necesse; fortem tempori aptari decet.</p>
  <p>Sed. Mori fugacem? Arm. Fugit hac David, pudet</p>
  <p>Sequi nepotem? Sed. Damno fugientem nepos.</p>
  <p>(75) Laudo Saulem mortis invictum metu.</p>
  <p>Arm. Parum interest, timore quo fractas cadas.</p>
  <p>Vitam Saul timebat, hoc victus metu est.</p>
  <p>Sed. Probrum timebat, nemo magnanimus tulit.</p>
  <p>Arm. Adversa ferre nemo magnanimus negat.</p>
  <p>(80) Imbellis ille est, sponte qui vitam abiicit</p>
  <p>Lucemque durae sortis impatiens fugit.</p>
  <p>Sceleratus idem, carnifex dirus sui,</p>
  <p>Hoc parricida tetrior, quo tu tibi es</p>
  <p>Proprior parente. Fortis esse animi reor</p>
  <p>(85) Durare contra quidquid est durum pati.</p>
  <p>Nec cedere retro, stare qua summus iubet</p>
  <p>Statione ductor laudis hoc verum est decus.</p>
  <p>Sed. Magnifica verba, macte, cui Mavors calet</p>
  <p>Ventoso in ore, friget ad pugnam manus.</p>
  <p>(90) Arm. Hosti probata dextera est. Sed. Nobis pedes.</p>
  <p>Arm. Ardente Solyma, vertitur vitio fuga?</p>
  <p>Totam malorum Iliada pestemque et famem</p>
  <p>Memorare cogis memori? At ingrato iuvat</p>
  <p>Memorare vel sic. Qui pedes laudas meos,</p>
  <p>(95) Equos requiris? Fallitur quisquis putat</p>
  <p>Solymae relictos; sessor absumptum gerit</p>
  <p>Inusitato aenigmate sonipedem suum.</p>
  <p>Bis Aquilo galeam sparsit hiberna nive</p>
  <p>Glacieque in una stupuit hastili manum</p>
  <p>(100) Haerere miles, bis sub aestiva cane</p>
  <p>Animam aestuantem duximus. Nondum satis</p>
  <p>Belli aut malorum est? Fare, quid prohibes dolor?</p>
  <p>Quid anime refugis? Fare et invitus tuos</p>
  <p>Luctus retracta. Tantuli e turba sumus</p>
  <p>(105) Magna relicti. Querimur Assyriis hebes</p>
  <p>Ferrum tamen fuisse, cum patria iacet</p>
  <p>Sorte invidenda, quisquis hostili manu</p>
  <p>Animam profudit. Pestis et caelum nocens,</p>
  <p>Ignava fata, fortium robur virum</p>
  <p>(110) Misere abstulistis. Solyma non uno fuit</p>
  <p>Vincenda ab hoste. Quidquid horreri assolet</p>
  <p>Pastus nefandi, dulce ieiunis fuit</p>
  <p>Ipsa, ipsa mater (conscium testor diem,</p>
  <p>Factum est, quod olim posteri factum negent</p>
  <p>(115) Aut execrentur), dubia quem damnet neci,</p>
  <p>Dum coniugem inter, inter et natum stetit,</p>
  <p>Oblita matrem, ’Redde quodcumque es mei</p>
  <p>O nate’, dixit, vixque tendenti manus</p>
  <p>Aversa iugulum pressit et cultrum impio</p>
  <p>(120) Defixit ictu. Volvitur leto puer</p>
  <p>Manatque tenuis corpore exsangui cruor.</p>
  <p>Exceptus ille est, ne quid infaustae dapis</p>
  <p>Patri periret. Saepe ab incepto manus</p>
  <p>Scelere resistunt, saepe se infelix parens</p>
  <p>(125) In facinus urget. ’Perge, perfectum est nefas,</p>
  <p>Infausta genitrix, perge, quod restat pium est,</p>
  <p>Pascere maritum’, dixit et ferro secat</p>
  <p>Medium cadaver, viscerum vellit fibras</p>
  <p>Adhuc calentum, moxque frustatim suos</p>
  <p>(130) Errans per artus, per lacertorum moras</p>
  <p>Indocta foedae membra lanienae amputat,</p>
  <p>Et quod malorum maximum in matre arbitror,</p>
  <p>Defossa geminis lumina in specubus rigent</p>
  <p>Negantque lacrymas, torva, sine sensu, furens</p>
  <p>(135) Vt Baccha fertur. Fervet undanti latex</p>
  <p>Iactatque aheno membra. Pars lento vera</p>
  <p>Stillat cruenta, subdit invitas parens</p>
  <p>Et hic et illic impio flammas rogo,</p>
  <p>Partem in remoto provida recondit penu,</p>
  <p>(140) Et esse tanto in scelere frugalem placet.</p>
  <p>Epulae instruuntur denique. O fatum grave!</p>
  <p>Vltra Thyestem est aliquid, et Graium leves</p>
  <p>Vicimus Hebraei fabulas rerum fide</p>
  <p>Caelo pudenda. Crimine alieno nocens</p>
  <p>(145) Ignarus illic lancinat natos pater,</p>
  <p>Nostri volentes, dumque praeclusae viam</p>
  <p>Fauces malique conscium pectus negat,</p>
  <p>Dum stomachus horret pollui infanda dape,</p>
  <p>Pietatis omnem pertinax sensum furor</p>
  <p>(150) Evicit, utero mater invito suos</p>
  <p>Foetus regessit, et reluctanti viro</p>
  <p>Scidit epulandos. I modo et fugam exprobra</p>
  <p>Victasque Solymas, querere desertos lares</p>
  <p>Vix semivivis. Proditum regnum voca,</p>
  <p>(155) Alimenta quando pertinax nulla invenit</p>
  <p>Rabies edendi, ni tuos forsan dares</p>
  <p>Natos coquinae. Sed quid hic vanis diem</p>
  <p>Terimus querelis? Fixa si penitus sedet</p>
  <p>Mori voluntas, iungere et regno iurat</p>
  <p>(160) Regem cadenti, facilis ad letum via est.</p>
  <p>Redeamus illuc unde discessum est male,</p>
  <p>Reddamur hosti, scilicet magno impius</p>
  <p>Optarit emptum Medus, ut regem suis</p>
  <p>Addat trophaeis, dubia quae merito facit</p>
  <p>(165) Hostis superstes. Sed. Num Sedecias potest</p>
  <p>Cuiquam timendus esse? Arm. Si vivit, potest.</p>
  <p>Ludum insolentem ludit et miros habet</p>
  <p>Fortuna reditus, quosque defecit gradu,</p>
  <p>Alterna visens rursus in stabili locat.</p>
  <p>(170) Sed. Opem sed unde rebus afflictis iubes</p>
  <p>Sperare miseros? Arm. Vnde speramus nihil.</p>
  <p>Nec sic tamen iacemus, ut nullus queat</p>
  <p>Erigere lapsos. Mutuam pactus fidem</p>
  <p>Socia arma iunxit, Pharia quem tellus colit</p>
  <p>(175) Late tyrannum. Flectere huc cursum licet.</p>
  <p>Parant amicos prospera, reposcunt fidem</p>
  <p>Adversa. Sed. Poscunt, fateor, at raro impetrant.</p>
  <p>Arm. Tentare liceat. Sed. Nempe Medi ut gratiam</p>
  <p>Pharao tyranni capite mercetur meo,</p>
  <p>(180) Pacis redemptae victima ut vilis cadam?</p>
  <p>Arm. Legunt quieti praesidia, miseri occupant</p>
  <p>Quodcumque asylum. Sed. Cum mori tempus vocat,</p>
  <p>Precario vixisse post regnum pudet.</p>
  <p>Arm. Matura quamvis fata nunc regi forent,</p>
  <p>(185) Non sunt parenti. Coniugem, natos pater</p>
  <p>Orbos relinques? Hanc tenent iussi viam</p>
  <p>Carpuntque celeres. Fida sed quoties virum</p>
  <p>Coniux requirit? Parva natorum manus</p>
  <p>Tremente quoties ipsa cum silva tremens</p>
  <p>(190) Vultus reflectit, trepida quem pone audiat</p>
  <p>Hostem an parentem? Propera, ut adventu prior</p>
  <p>Tueare inermes. Sequere, qua multum tui</p>
  <p>Via antecessit. Sed. Solus inflectit meos</p>
  <p>Amor ille sensus. Fateor hac victum trahis.</p>
  <p>(195) Pro misera pietas! Cogis infelix patrem</p>
  <p>Vitae perosum vivere et fugam exequi</p>
  <p>Mori obstinatum. Testor immitem
  <hi rend="italic">Deum</hi>.</p>
  <p>Non trepidus hostem fugio. Vos, nati, sequor.</p>
  <p><hi rend="bold">CHORVS I.</hi></p>
  <p>Filii Prophetarvm.</p>
  <p>’Impune pollicetur</p>
  <p>(200) Sibi impius futurum,</p>
  <p>Quoties vibrare lentus</p>
  <p>Trisulca tela differt</p>
  <p>Hominum deumque rector.</p>
  <p>Nullus memor nefandi</p>
  <p>(205) Fandique nostra curat;</p>
  <p>Rapitur peritque iustus,</p>
  <p>Premitur iacetque virtus;</p>
  <p>Sceleri bene et scelesto est.</p>
  <p>Adeste et innocenti</p>
  <p>(210) Laqueum parate mecum,</p>
  <p>Bona undecumque praeda est.</p>
  <p>Sic impius, sed aequa</p>
  <p>Qui lance cuncta librat,</p>
  <p>Non surdus ultor audit.</p>
  <p>(215) Raro poena fugax scelus</p>
  <p>Claudo deseruit pede,</p>
  <p>Compensat gravitas moram.</p>
  <p>Iustum rebus in anxiis</p>
  <p>Vindex aetheris arbiter</p>
  <p>(220) Metu et fraudibus asseret.</p>
  <p>Frustra faucibus imminet</p>
  <p>Ductis impia factio,</p>
  <p>Frustra ringitur invidus,</p>
  <p>Caeco et murmure perstrepit,</p>
  <p>(225) Iras denso ut in agmine</p>
  <p>Et longos apis asperat</p>
  <p>Non iam mellea bombos,</p>
  <p>Aut spinae et tribuli leves</p>
  <p>Subiecto ut crepitant foco.</p>
  <p>(230) Frustra consiliantium</p>
  <p>Coetus pervigil excubant</p>
  <p>Et linguas acuunt suas,</p>
  <p>Serpens ut trifidis micat</p>
  <p>Vno gutture sibilis.</p>
  <p>(235) Iustus propositi tenax</p>
  <p>Fretus numine prospero</p>
  <p>Cassos non timet impetus,</p>
  <p>Vt qui rupis in arduo</p>
  <p>Pastor vertice considens</p>
  <p>(240) Insanum mare despicit.</p>
  <p>Astu callidus et dolo</p>
  <p>Doli prenditur artifex,</p>
  <p>Haeret implicitus pedem</p>
  <p>Plagis quas male tenderat.’</p>
  <p>(245) Haec quondam cecinit sacer</p>
  <p>Vates sub Solymae iugis</p>
  <p>Nervis dulce loquacibus,</p>
  <p>Verbis lene sonantibus,</p>
  <p>Subiectasque Sionio</p>
  <p>(250) Valles reddere vertici</p>
  <p>Vocali docuit lyra</p>
  <p>Iessaei genus inclytum.</p>
  <p>Haec nuper Ieremias</p>
  <p>Tetro in specu canebat,</p>
  <p>(255) Quo principum immerentem</p>
  <p>Retruserant furores.</p>
  <p>Medio e lacu monebat,</p>
  <p>Cum vix tenace limo,</p>
  <p>Cum vix olente coeno</p>
  <p>(260) Toto emineret ore:</p>
  <p>Vel sic tamen rebelles</p>
  <p>Regemque principesque</p>
  <p>Toto increpabat ore.</p>
  <p>Nunc aequus ille vindex,</p>
  <p>(265) Suam suique vatis</p>
  <p>Vltus vicem, rependit</p>
  <p>Regi parem scelestis</p>
  <p>Ducibusque talionem.</p>
  <p>Fugitant paventque anbeli</p>
  <p>(270) Rex ipse principesque,</p>
  <p>Fugitant paventque frustra:</p>
  <p>Victor superbus instat,</p>
  <p>Tam iamque terga prendit.</p>
  <p>Dabunt, dabunt scelesti</p>
  <p>(275) Captiva colla vinclis,</p>
  <p>Quae vatibus parabant.</p>
  <p>At unus ille retro</p>
  <p>Liber specu remissus</p>
  <p>Bis Solyma capta cernit,</p>
  <p>(280) Et barbaros verendus</p>
  <p>Refulget inter hostes.</p>
  <p>Nusquam praesidio <hi rend="italic">Deus</hi></p>
  <p>Fallax destituet suos.</p>
  <p>Orbis concidat et chaos</p>
  <p>(285) Rerum dissolvat decus,</p>
  <p>Illaesum caput erigent</p>
  <p>Inter fragmina mundi.</p>
</div>
<div type="level1" xml:id="actvs-secvndvs.">
  <head>ACTVS SECVNDVS.</head>
  <p><hi rend="italic">Nabuzardan fugientem Sedeciam
  insequitur et capit.</hi></p>
  <p>Nabvzardan, Nvntivs.</p>
  <p>Nab. Vt pedibus alas addit et vires timor!</p>
  <p>Vix antegressos, longa et enectos fame</p>
  <p>(290) Sequimur Hebraeos, plus tamen cursu valent.</p>
  <p>Hic dubia rursus semita in plures abit</p>
  <p>Vos, qua renascens vix bene affulget iubar,</p>
  <p>Properate. Maior turba, qua Pharium est iter,</p>
  <p>Mediumque Titan pendulus librat diem.</p>
  <p>(295) Vos ite medii, abstrusa, defossa, invia</p>
  <p>Lustrate celeres. Vile non petitur caput,</p>
  <p>Nec praeda tenuis. Vnicum monitos volo:</p>
  <p>Servate regem, regiae et stirpem domus</p>
  <p>Tenete vinclis, quos Nabuchodonosoro</p>
  <p>(300) Placet exhiberi. Ruite, et in vulgus truces</p>
  <p>Saevite reliquum. Sistite hic reliqui gradum,</p>
  <p>Captemus auras undique, haud longe reor</p>
  <p>Abesse Hebraeos. Nae meis si laudibus</p>
  <p>Accedat unum, currui ut iunctum meo</p>
  <p>(305) Regem triumphi ferculum eximium traham.</p>
  <p>Tum me beatum et caelitum excelsissimum!</p>
  <p>Per gemina Phoebi lustra vix fractum Ilium</p>
  <p>Asiaeque columen dirutum Argivi canant</p>
  <p>Aut mentiuntur, nec meae possint tamen</p>
  <p>(310) Officere laudit perfidae et nunquam satis</p>
  <p>Solymae iacentes hac iacent stratae manu.</p>
  <p>Puditum est Pelasgae fraudis. Vt fortes decet,</p>
  <p>Vicere Medi. Quidquid ad regni caput</p>
  <p>Tot ante regum struxit insanus labor,</p>
  <p>(315) Ferro recisum est. Turrium immanes premunt</p>
  <p>Suos ruinae. Facta per muros via est,</p>
  <p>Quos qui iacentes videat, haud credat tamto</p>
  <p>Potuisse sterni. Qualis erictis furit</p>
  <p>Obicibus amnis, cum iugo montes fluunt</p>
  <p>(320) Nivei soluto, miscet et caeli novas</p>
  <p>Imber ruinas – ille per campos vagus</p>
  <p>Vetitos, per arva fertur et tumidum undique</p>
  <p>Diffundit agmen –, talis horrendum intonans</p>
  <p>Miles per hostem caede molitur viam</p>
  <p>(325) Ferrumque et ignem stringit utrovis ferens</p>
  <p>Exitium. Hebraei morte non una cadunt:</p>
  <p>Hunc flamma latebris pellit, ut stricto induat</p>
  <p>Mucrone pectus; ille dum ferrum timet</p>
  <p>Hostile, patriis eligens flammis mori,</p>
  <p>(330) Mortem, sepulcrum quaerit, et domi invenit.</p>
  <p>Solyma ululatu tota femineo sonant</p>
  <p>Ipsosque terror paene victores subit.</p>
  <p>Congesta patrum decora, caelatas trabes</p>
  <p>Depascit ardor, regiam flammae ambiunt.</p>
  <p>(335) Nec parcit ignis, parcere ut victor velit.</p>
  <p>Non prohibet avidas flamma, non pestis manus;</p>
  <p>Medios per aestus, inter ardentes globos</p>
  <p>Semiusta miles spolia populator rapit.</p>
  <p>Quique obstinatae taedio victus morae</p>
  <p>(340) Damnabat arma nuper, auro nunc gravis</p>
  <p>Spoliisque onustus gestit, et geminis lubent</p>
  <p>Ignoscit annis. Gratius magno bonum est</p>
  <p>Quodcumque constat, pretia commendat labor.</p>
  <p>Sed quid moratur miles huc regem mihi</p>
  <p>(345) Pertrahere vinctum? Salva si nostros fugit</p>
  <p>Haec praeda casses, non satis victas reor</p>
  <p>Mihi esse Solymas; contumax notum est caput,</p>
  <p>Noti rebelles. Rursus indomita parent</p>
  <p>Cervice bellum, plebis ingenium ferae</p>
  <p>(350) Vel inde disce, liberis saturi suis</p>
  <p>Fugiunt parentes. Quis vagus campis Geta,</p>
  <p>Quis inhospitali Caucaso, aut mediis satus</p>
  <p>Scythiae pruinis tam ferum potuit nefas?</p>
  <p>At quem citato video praecipitem gradu?</p>
  <p>(355) Libet ire contra. Fare: quo res est loco?</p>
  <p>Nvn. Dux magne salve! Salva res, salva omnia.</p>
  <p>Nab. Rex ergo captus? Nvn. Captus. Nab. O laetum diem!</p>
  <p>Vivo, triumpho. Sed rei gestae ex fide</p>
  <p>Seriem recense. Nvn. Dum feram hinc illinc vagis</p>
  <p>(360) Venamur oculis, forte decusso orbita</p>
  <p>Notata rore est, qua pedum vestigiis</p>
  <p>Iamiam subactam gramen attollit comam,</p>
  <p>Dum ferimur illuc et datas praedae notas.</p>
  <p>Sequimur anheli, sensit adventum prior</p>
  <p>(365) Rex ipse nostrum. Sensit et vultum simul,</p>
  <p>Simul arma flectens. ’Sistite o socii fugam,</p>
  <p>Tenemur,’ inquit, ’non decet tergo viros</p>
  <p>Excipere mortem, pectus adversum date,</p>
  <p>Ferte arma in hostem.’ Sic miser frustra suos</p>
  <p>(370) Increpitat; illi densa per nemorum impigre</p>
  <p>Dumeta reptant, quemque qua subigit timor.</p>
  <p>Vt abesse socios vidit et nudum latus,</p>
  <p>Infremuit amens. Aggerat furias dolor,</p>
  <p>Furiae dolorem; nec pudor turpes sinit</p>
  <p>(375) Captare latebras. Ergo non dubius mori,</p>
  <p>Per tela et agmen pronus adversum ruit,</p>
  <p>Suaque lacessens fata, fulmineum rotat</p>
  <p>Ensem huc et illuc, quaque pilorum seges</p>
  <p>Cuspidibus horret densior, cursum incitat.</p>
  <p>(380) Qualis cruentus inter Armenias leo</p>
  <p>Deprensus hastas, asper et dirum infremens</p>
  <p>Cervice totas excutit fulva iubas,</p>
  <p>Strictoque nunc hos dente, nunc illos petit.</p>
  <p>Nos, quando iussa non sinunt aliud tua,</p>
  <p>(385) Eximus arte vulnera, aut clypeo cadunt.</p>
  <p>Miratur ipse indigna tam lentos pati</p>
  <p>Impune ab uno, cominus nullum sibi</p>
  <p>Conserere dextram, dumque violento imminens</p>
  <p>Furore in ictum surgit, ingentem impetum</p>
  <p>(390) Aereique triplices non ferens clypei moras</p>
  <p>Dissiluit ensis, haesit ignotum intuens</p>
  <p>Capulum atque inermem dexteram. At turba undique</p>
  <p>Clamore in unum tota sublato volat</p>
  <p>Centumque frustra manibus obnixum premit.</p>
  <p>(395) Nab. Facere imperata militis primum est decus,</p>
  <p>Non quidquid ira suaserit, temere obvium</p>
  <p>Truncare ferro, sistere ardentem impetum</p>
  <p>Vel inter arma, iamque libratam manum</p>
  <p>Revocare ab ictu, cum tuba receptum canit.</p>
  <p>(400) Per iacta passim spolia, per fusas opes</p>
  <p>Hostem irretorto lumine fugacem sequi,</p>
  <p>Hoc militare est. Nunc et hoc nostrum reor,</p>
  <p>Dispicere restris paria quae meritis queant</p>
  <p>Praemia reponi. Faxo ne fraudi sient</p>
  <p>(405) Neglecta cuiquam spolia, dum sequitur ducem.</p>
  <p>Quid vero regis liberi? An tutum tenent?</p>
  <p>Nvn. Iam puto tenentur. Vix enim exiguo patrem</p>
  <p>Spatio anteibant, ut fugaces prodere</p>
  <p>Regis ministros mors prope admota impulit.</p>
  <p>(410) Nab. Sapienter istud. Emica actutum in pedes</p>
  <p>Qua te antecedit rumor, et nostro refer</p>
  <p>Haec certa regi, Reblathis quantocyus</p>
  <p>Victosque Hebraeos meque victorem affore.</p>
  <p>At at propinquo tremuit armorum sono</p>
  <p>(415) Concussa tellus; militem agnosco meum.</p>
  <p>Rex ecce trahitur vinctus.</p>
  <p>Nabvzardan. Sedecias.</p>
  <p>Infandum caput,</p>
  <p>Rebelle, vecors, ergo sperabas meas</p>
  <p>Evadere manus? Siccine? Incensae ruant</p>
  <p>Tuo igne Solymae, concidat regni status,</p>
  <p>(420) Regisque scelera populus immeritus luat,</p>
  <p>Dum tu malorum machinator facinorum</p>
  <p>Bustumque patriae, tota quem numquam satls</p>
  <p>Solyma obruisset, subtrahis leto caput?</p>
  <p>At si obstinate sederat nunquam iugum</p>
  <p>(425) Subire nostrum, quin prius dira omnia,</p>
  <p>Pestemque et ignes et famem et bellum pati</p>
  <p>Et cuncta ferre, ferre quae obsessus potest,</p>
  <p>Post strata flammis Solyma, post pestem et famem</p>
  <p>Cui te reservas deinde? Quae regna altera</p>
  <p>(430) Perdenda restant? Melius ardentem rogum</p>
  <p>Patriae subisses funus extremum tuae:</p>
  <p>Rex occidisses. Perditum an tanti fuit</p>
  <p>Superesse, posthac ut tibi frustra invoces</p>
  <p>Mortem relictam? Vile ludibrium hostium,</p>
  <p>(435) Vivax miseriis tempus ut quaeras tuis?</p>
  <p>Sed. Quaecumque amarus ingeris victor probra,</p>
  <p>Audire merui. Fateor et sero pudet.</p>
  <p>Parum rebellis, contumax parum fui.</p>
  <p>Res est inepta, facere perfidiae modum.</p>
  <p>(440) Post pertinaces hactenus belli moras,</p>
  <p>Post tot meorum funera hoc unum dolet,</p>
  <p>Vestro quod igne Solyma non nostro iacent.</p>
  <p>Hac si deinceps stare non poterant manu,</p>
  <p>Poterant perire. Cuncta cumulassem prius</p>
  <p>(445) Quibus superbis spolia et ardenti super</p>
  <p>Cumulo irruissem. Trahere labentem omnia</p>
  <p>Regem decebat. Nec tamen iactes tuos</p>
  <p>Tantum triumphos, non tua victos premis</p>
  <p>Virtute Hebraeos: Solyma consumpsit lues,</p>
  <p>(450) Tu diruisti, faciei et imbellis potest</p>
  <p>Iactare flammas. Nabvz. Captus armatum improbo</p>
  <p>Lacessit ore? Sed. Qui mori lucrum putat,</p>
  <p>Lacessero hostem captas armatum potest.</p>
  <p>Nabvz. Procace lingua melior, armatas fugis,</p>
  <p>(455) Pugnas inermis? Sed. Arma si reddi iubes,</p>
  <p>Manu refellam quidquid obiectas probri.</p>
  <p>Nabvz. Hoc facere Solymis decuit. Sed. Et factum fuit</p>
  <p>Nabvz. Cum prae se Hebraeos miles Assyrius canes</p>
  <p>Ageret fugaces. Sed. Persicas inter nurus</p>
  <p>(460) Narrare captam forte cum Solymam voles;</p>
  <p>Adversa vestris tela vix aliquot bene</p>
  <p>Tenuisse in urbe militum larvas refer,</p>
  <p>Quos sola macies, luridi et vultus color</p>
  <p>Faceret timendos. Nabvz. Facile frustrari impetam</p>
  <p>(465) Hostilem ab altis turribus quivis potest,</p>
  <p>Et trahere bellum. Sed. Facile, si ignavi obtident.</p>
  <p>Nabvz. Laudes sceleste pergis argutis meas</p>
  <p>Obterere dictis? Faxo ut hic sidat tumor</p>
  <p>Et agere victum doctus assuescas malis,</p>
  <p>(470) Caeca ut reclusus nocte, poedore obsitus,</p>
  <p>Tecum ipse statuas victor, an victus sies.</p>
  <p>Sed. Fortuna miserum facere, non timidum potest.</p>
  <p>Exsilia, mortem, mille poenarum modos,</p>
  <p>Quamque his et illis esse peiorem reor</p>
  <p>(475) Minare vitam, carcere et vinclis preme.</p>
  <p>Exstabit animus liber, invictus, suus.</p>
  <p>Nabvz. Sic te esse iubeo liberum, invictum, tuum.</p>
  <p><hi rend="bold">CHORVS SECVNDVS.</hi></p>
  <p>Filiae Sion.</p>
  <p><hi rend="italic">Ex cap. 2. Lament. Ieremiae.</hi></p>
  <p>Eheu! Quantis mersit tenebris</p>
  <p>Solyma iratus superum Rector!</p>
  <p>(480) Eheu! Quanto turbine vertit</p>
  <p>Celsa aetheriae tecta Sionis!</p>
  <p>Quae surgebant aemula caelo,</p>
  <p>Nunc aequa solo culmina fumant.</p>
  <p>Dum prona suo frena furori</p>
  <p>(485) Laxat, avitae nil memor aedis,</p>
  <p>Sacra profanis culmina miscens,</p>
  <p>Vna obvolvit cuncta ruina.</p>
  <p>Regibus olim condita priscis</p>
  <p>Monumenta patrum subruit ultor,</p>
  <p>(490) Celsis positas montibus arces,</p>
  <p>Moenia fossis collapsa suis,</p>
  <p>Planum Assyriis constravit iter</p>
  <p>Nobile regum, regnique duces,</p>
  <p>Fortia bello pectora, Medo</p>
  <p>(495) Dare ludibrium pertulit hosti.</p>
  <p>Ipse, ipse animos fregit Iudae.</p>
  <p>Ipse, ipse animos surgere Persis</p>
  <p>Dedit et robur numine dextro,</p>
  <p>Cum praecipites agitant nostros</p>
  <p>(500) Moenia circum, dum cuncta metunt</p>
  <p>Obvia ferro, ceu flamma leves</p>
  <p>Agitata notis haurit aristas.</p>
  <p>Fuit ille, fuit tutela suis.</p>
  <p>Nunc crudelem versus in hostem</p>
  <p>(505) Tela infenso dirigit arcu,</p>
  <p>Nervum adductis cornibus urget.</p>
  <p>Figit medium, mediumque fugit</p>
  <p>Pectus arundo morte relicta,</p>
  <p>Quemque, ut forma et robore praestat,</p>
  <p>(510) Primum ignato destinat orco.</p>
  <p>Quas continuit pressitque diu,</p>
  <p>Irarum omnes fundit habenas.</p>
  <p>Ignis ut arcto fornice clausus</p>
  <p>Furit effracto fornice victor.</p>
  <p>(515) Non quassa iacent ariete Medo</p>
  <p>Moenia Solymae, murum hostili</p>
  <p>Turresque manu <hi rend="italic">Deus</hi>
  armipotens</p>
  <p>Vertit ab imo. <hi rend="italic">Deus</hi> ipse
  tuos</p>
  <p>Iuvenes leto mersit acerbo et</p>
  <p>(520) Totam opplevit cladibus urbem.</p>
  <p>Quod sibi quondam penetrale sacrum</p>
  <p>Proprio voluit iure dicatum,</p>
  <p>Hosti cessit praeda profano,</p>
  <p>Vt disiectis sepibus hortus,</p>
  <p>(525) Quem foedarum ruit ingluvies</p>
  <p>Vertitque suum. Nil sacra movent</p>
  <p>Otia, festum et sabbata damnat,</p>
  <p>Capita Superis proxima, regem et</p>
  <p>Nihilo Mystam rege minorem,</p>
  <p>(530) Ludum Assyriis dedit opprobriis.</p>
  <p>Vix nota suis ara sacrificis.</p>
  <p>Nunquam externo violata pede,</p>
  <p>Pervia cuique est. Atria ovantum</p>
  <p>Vndique plausus sacra volutant,</p>
  <p>(535) Vt cum festo carmine nuper</p>
  <p>Personat aedes, at nunc alios</p>
  <p>Impia pangunt agmina cantus.</p>
  <p>Nec praecipiti nos mente
  <hi rend="italic">Deus</hi></p>
  <p>Dedit exitio; digerit olim</p>
  <p>(540) Haec fata sciens, neu nostra putes</p>
  <p>Temere verti. Librata suo</p>
  <p>Aere pependit linea, Solymae</p>
  <p>Dum tecta solo funditus aequat,</p>
  <p>Dum celsa cadunt moenia et ipsum</p>
  <p>(545) Quod celsa tegit moenia vallum.</p>
  <p>Defossa suis aerata latet</p>
  <p>Porta ruinis. Solido vectis</p>
  <p>Fusus aheno, sera non uno</p>
  <p>Obdita ferro, contrita iacent.</p>
  <p>(550) Soliti portis iura sub altis</p>
  <p>Reddere proceres nunc illa timent,</p>
  <p>Quae dat victrix iura libido.</p>
  <p>Heu ubi sanctae regula legis?</p>
  <p>Vbi fatidicum carmina vatum?</p>
  <p>(555) Populo nullus ventura canit,</p>
  <p>Aut sua vanus somnia narrat.</p>
  <p>Rigidis tecti corpora villis</p>
  <p>Iacuere senes, tepido crinem</p>
  <p>Cinere sparsi. Prohibet nullus</p>
  <p>(560) Hoc de Solymis sumere victor.</p>
  <p>Virgo pudicas laniata genas,</p>
  <p>Virgo solutas lacerata comas,</p>
  <p>Patriae sese in pulvere versat.</p>
  <p>Tabida longo lumina fletu</p>
  <p>(565) Acies sensim tenuata fugit.</p>
  <p>Intima torquet viscera luctus,</p>
  <p>Felleum amaras iecur in lacrymas</p>
  <p>Abit effusum, terramque rigat,</p>
  <p>Dum tot in unam congesta diem</p>
  <p>(570) Mala ploramus: cum depositi</p>
  <p>Solymae propter compita passim</p>
  <p>Pueri dulces linquunt animas,</p>
  <p>Pressoque infans ubere frustra</p>
  <p>Moritur primo in limine vitae.</p>
  <p>(575) At quibus aetas grandior os iam</p>
  <p>Vocemque dedit: ’Heu ubi panis?</p>
  <p>Heu ubi, mater optima, vinum est?’</p>
  <p>Miseri clamant, voceque in ipsa</p>
  <p>Defecta calor membra relinquit.</p>
  <p>(580) At si qua pio natum exanimem</p>
  <p>Fovet amplexu, gremio hic matris</p>
  <p>Animam reddens colla reclinat.</p>
  <p>Quibus assimilem tua fata Sion?</p>
  <p>Quibus exemplis relevare parem?</p>
  <p>(585) Miseri miserum hoc solamen habent,</p>
  <p>Similis socios memorare mali.</p>
  <p>At nemo tuis cladibus usquam</p>
  <p>Aequando tulit. Premeris toto ut</p>
  <p>Obruta ponto, nec opem in tantis</p>
  <p>(590) Quisquam aerumnis ferre laborat.</p>
  <p>Quis ferre tamen (fac velle) queat?</p>
  <p>Somnia vates delira tibi</p>
  <p>Cecinit blandus, nimiumque favens</p>
  <p>Scelera obtexit. Nemo salubres</p>
  <p>(595) Gemitus morit, quibus infensum</p>
  <p>Provida posses flectere Numen.</p>
  <p>Tibi Niliacis affore ab oris</p>
  <p>Spondebat opem, tibi Chaldaeas</p>
  <p>Marte secundo pellere turmas,</p>
  <p>(600) Sed spe miseram lusit inani.</p>
  <p>Nunc qui Solymae collapsa videt</p>
  <p>Tecta viator, manibus plausum</p>
  <p>Geminis tollit motansque caput,</p>
  <p>Illane Solyma est nobilis, inquit,</p>
  <p>(605) Tot populorum regia nutrix?</p>
  <p>Illane ocellus mundique decus?</p>
  <p>Inhiant patulis rictibus hostes,</p>
  <p>Acuunt pressis dentibus iras</p>
  <p>Stridentque feri, sibila vibrant</p>
  <p>(610) Anguis ad instar. ’Celeres’, aiunt,</p>
  <p>’Currite socii, rapite incensas</p>
  <p>Avidi Solymas, vertite ab imo.’</p>
  <p>Quantum Isacidum est, Medum agminibus</p>
  <p>Quantula praeda est? En illa dies</p>
  <p>(615) Vltima Hebraeia, festa Assyriis</p>
  <p>Tandem illuxit. Bene habet: votis</p>
  <p>Lucem adspicimus mille petitam</p>
  <p>Per tam longi taedia belli.</p>
  <p>Quaecumque <hi rend="italic">Deus</hi> tibi fata,
  Sion,</p>
  <p>(620) Sanxerat olim, quae praesaga</p>
  <p>Fuerant vates mente locuti,</p>
  <p>Nimis heu veris rebus adimplet.</p>
  <p>Nescius ulli parcere saevit</p>
  <p>Durus in omnes, gaudere tuis</p>
  <p>(625) Dedit immitem cladibus hostem,</p>
  <p>Celsumque tua stare ruina.</p>
  <p>Taciti cives patriae e busto</p>
  <p>Timidis caelum questubus implent.</p>
  <p>Et tu miserae nata Sionis</p>
  <p>(630) Funde perennes oculis rivos,</p>
  <p>Non nocte tibi, non luce tibi</p>
  <p>Requiem indulge, madeant geminae</p>
  <p>Vsque assiduo pupulae ab imbri.</p>
  <p>Nec te pigeat nocte silenti,</p>
  <p>(635) Vigilum quoties nocturna dabit</p>
  <p>Buccina signum, duro corpus</p>
  <p>Tollere strato serasque <hi rend="italic">Deo</hi></p>
  <p>Dicere laudes, nivis in morem</p>
  <p>Vere solutae Domino coram</p>
  <p>(640) Cor funde pium, tolle pudicas</p>
  <p>Cum voce manus et sparsa viis</p>
  <p>Iuvenum memora corpora totis:</p>
  <p>Pietate <hi rend="italic">Deus</hi> tangitur ista.</p>
  <p>Adspice caelo pater Abramidum,</p>
  <p>(645) Aspice quam tot caedibus urbem</p>
  <p>Viduam linquas. Ergone placet,</p>
  <p>Quae membra manu mollia finxit,</p>
  <p>Eadem truncet sua discerpens</p>
  <p>Viscera mater? Penetrale sacrum</p>
  <p>(650) Proprio Mystae sanguine foedant,</p>
  <p>Proprio vates. Num forte iubes</p>
  <p>Cruor ille tuas imbuat aras?</p>
  <p>Puerum obscoenae sparsa volucres</p>
  <p>Corpora tundunt, inhumata senum</p>
  <p>(655) Membra superstant, ferro pariter</p>
  <p>Iuvenes trunci et nubilis aetas</p>
  <p>Stravere vias. Heu saeva dies!</p>
  <p>Semperque tua nobilis ira!</p>
  <p>Funesta dies! Quae communi</p>
  <p>(660) Regnum exitio regemque tulit,</p>
  <p>Dum tu venia flecti indocilis</p>
  <p>Sternis similis cuncta furenti.</p>
  <p>Vt sacra Deum festa quotannis</p>
  <p>Populi circum turba frequentat,</p>
  <p>(665) Non secus hostes coiere mei,</p>
  <p>Nimium celeres tua iussa sequi.</p>
  <p>Cinxere meos aggere cives,</p>
  <p>Nemo ut vigiles fallere tecto</p>
  <p>Tramite posset, nemo furoris</p>
  <p>(670) Immune tui servare caput.</p>
  <p>Quae tot alebam regia mater</p>
  <p>Gremio natos laeta superbo,</p>
  <p>Orba, infelix, qua voce parens</p>
  <p>Deinde vocabor? Barbarus hostis</p>
  <p>(675) Aetherque nocens et dira fames</p>
  <p>Vario hauserunt funere ad unum</p>
  <p>Cara relictae pignora matris.</p>
</div>
<div type="level1" xml:id="actvs-tertivs.">
  <head>ACTVS TERTIVS.</head>
  <p><hi rend="italic">Nabuchodonosor victoria elatus
  adversus Deum insolescit, Sedeciae insultat et dira quaeque
  minitatur.</hi></p>
  <p>Nabvchodonozor. Ieremias.</p>
  <p>Nab. Quem, Phoebe, nostro cernis imperio parem,</p>
  <p>Quacumque Nereus incoli terras sinit,</p>
  <p>(680) Seu retegis orbem melior et primis novus</p>
  <p>Occurris Indis, spatia seu mensus poli</p>
  <p>Currus Ibero tingis emeritos freto?</p>
  <p>Iam ter rebelles ferre ter domiti sciunt</p>
  <p>Victorem Hebraeis posuit Aegyptus minas</p>
  <p>(685) Sociasque vidit ruere et aequari solo</p>
  <p>Quieta Solymas. Genere mortali altior,</p>
  <p>Par gradior astris, omnis aut unum adspicit</p>
  <p>Dominum subactus orbis, aut unum timet</p>
  <p>Lacessere hostem, foedus Assyrium ultimi</p>
  <p>(690) Hominum reposcunt lege qua victi solent.</p>
  <p>Caelum est relictum, dignus est nostris labor,</p>
  <p>Dignus trophaeis. Iuppiter posthac mihi</p>
  <p>Certare solus ausit, et nisi abditus</p>
  <p>Caelo lateret, si pedem liceat pedi</p>
  <p>(695) Conferre, vincam. Memet habuisset ducem</p>
  <p>Terrigena miles, qui gravi Pindum iugo</p>
  <p>Imposuit Ossae, tertium ad superos gradum</p>
  <p>Struxissem Olympo. Quid deum turbam moror?</p>
  <p>Si sunt tamen di. Iuppiter caelo imperet</p>
  <p>(700) Ventosque sensus domitet expertes, meum est</p>
  <p>Regnare vivis. Imbribus caelum obtegat,</p>
  <p>Tegam ipse telis. Gravior at nubes cadet</p>
  <p>Quam concitaro: fulmen incertum vibret</p>
  <p>Non deligenti saxa diffringens manu,</p>
  <p>(705) Timidosque inani territet populos sono.</p>
  <p>Non haec trisulcum dextra, sed telum vibrat</p>
  <p>Quo destinatum certius figit caput.</p>
  <p>At te quis animi devium exagitat furor</p>
  <p>Recutite Iuda, numen ut toties meum</p>
  <p>(710) Demens lacessas? Moveram regno duos</p>
  <p>Reges paterno, tertium indignum aetheris</p>
  <p>Vitalis haustu, Marte bis fractum meo,</p>
  <p>Solio locaram; rursus intumuit ferox,</p>
  <p>Residesque in arma compulit populos. Luat,</p>
  <p>(715) Luat scelestus, sentiat quidquid grave</p>
  <p>Iratus audet victor, aut victus timet.</p>
  <p>Quaerit rebellem, quisquis ingratum male</p>
  <p>Sceptro reponit. Nempe si invisum genus,</p>
  <p>Natos, parentes ultor extinxem prius,</p>
  <p>(720) Non deinde toties aliud ex alio serant</p>
  <p>Bellum nepotes. Perfidos nasci puto,</p>
  <p>Vt nemo doceat. Nulla tam fixa inditur</p>
  <p>Natura soboli, nulla tam certo obvenit</p>
  <p>A patre rebelli liberis hereditas.</p>
  <p>(725) Bene est: tenetur tota cum catulis fera.</p>
  <p>Nullum relinquam stirpis infandae super.</p>
  <p>Huc pertrahantur. At quis e contra gradum</p>
  <p>Taciturnus infert vestis ignotae senex?</p>
  <p>Ier. Rex magne, vatem sponte captivum adspicis,</p>
  <p>(730) Cui dira Solymae excidia, cui totam dedit</p>
  <p>Seriem malorum nosse regnorum Arbiter.</p>
  <p>Ni mens fuisset laeva, fatorum minas</p>
  <p>Pridem imminentum potuit admonitu meo</p>
  <p>Vitare Iudas. Potuit, at tumidi duces</p>
  <p>(735) Inauspicata tela sumpserunt manu.</p>
  <p>Traxere bellum, cuius Assyrium quoque</p>
  <p>Misereret hostem, plusque poenarum tibi</p>
  <p>Volens pependit Solyma, quam possis ferus</p>
  <p>Exigere victor. Pace sed dici hoc tua</p>
  <p>(740) Liceat: suorum scelere, non vestro Sion</p>
  <p>Excisa ferro est. Alibi regnorum decus</p>
  <p>Huc ferat et illuc aura fortunae levis,</p>
  <p>Nostri ille Rector, cuius aeterno omnia</p>
  <p>Nutu feruntur, imperi ad clavum sedet</p>
  <p>(745) Rerumque taxat moribus nostris modum.</p>
  <p>Te, quem secundo bella successu efferunt,</p>
  <p>Animos feroces premere, moderari impetum,</p>
  <p>Memoremque sortis esse communis decet.</p>
  <p>Suis ruinis Solyma quem tumidum facit,</p>
  <p>(750) Tumidum domaret melius. Hoc Babylon loco est,</p>
  <p>Vnde illa cecidit: quique momento obrui</p>
  <p>Imperia nosti victor, ipse mox tuo</p>
  <p>Docere id ipsum victus exemplo potes.</p>
  <p>Nec mille forsan ducibus aut annis moram</p>
  <p>(755) Facies duobus. Fata quam paucis
  <hi rend="italic">Deus</hi></p>
  <p>Tam lenta dixit? Vna nonnumquam dies</p>
  <p>Funere triumphos mutat et famulo ducem.</p>
  <p>Haec tu memento, quoque fortunae altius</p>
  <p>Te laeta tollit, levius afflictos preme:</p>
  <p>(760) <hi rend="italic">Deum</hi> faventem metue
  nec tutum puta</p>
  <p>Efferre cuiquam contumax caelo caput.</p>
  <p>Nab. Sua cuique dextra est, quod
  <hi rend="italic">Deum</hi> populi vocant.</p>
  <p>Ier. At illud unde est quod tuam dextram vocas?</p>
  <p>Nab. Mene ergo terrae filium aut fungum putas?</p>
  <p>(765) Non sunt parentes? Ier. At suae parentibus</p>
  <p>Dextrae fuerunt. Vnde? Nab. Quem captas senex,</p>
  <p>Regem an sophistam? Ier. Neminem est animus meis</p>
  <p>Captare verbis, nec tamen nostrum arbitror</p>
  <p>Palpare reges. Rex es, at te hominem decet</p>
  <p>(770) Meminisse eundem: purpuram et regni notas</p>
  <p>Natura nescit, quae sinu nudos dedit</p>
  <p>Nudosque recipit. Nab. Iure nascendi pares</p>
  <p>Fortuna post discrevit. Ier. An sorte haec regi,</p>
  <p>Nutune potius mentis aeternae putas?</p>
  <p>(775) Nab. Fortuna magnum est numen, aut nullum reor.</p>
  <p>Ier. Fortuna nullum est numen, aut caecum puta.</p>
  <p>Non deligenti dona si spargit manu,</p>
  <p>Cur colitur aris, nulla quae merita adspicit?</p>
  <p>Frustra es colendo, demereri cum nequis.</p>
  <p>(780) Sin merita prudens pensat et votis favet,</p>
  <p>Fortuna non est. Nab. Fata, fortunam voca, aut</p>
  <p>Quodcumque tandem volvit humanas vices,</p>
  <p>Nisi ille potius, quem sibi quivis manu</p>
  <p>Sancire poterit, ordo fatorum manet.</p>
  <p>(785) Ier. Aequumne fuit, summus ut rerum parens,</p>
  <p>Quae cuncta sapiens condidit, casu sinat</p>
  <p>Neglecta ferri, ut quidlibet temere audeat</p>
  <p>Libido inulta? Num tuo morem hunc velis</p>
  <p>Regno obtinere, regis ut nullo metu</p>
  <p>(790) Legumque nullo quisque quod lubitum est nefas</p>
  <p>Designet ultro? Nab. Quid si et hoc mundi decus</p>
  <p>Temere coisse nobiles censent Magi?</p>
  <p>Cur sorte nequeat, sorte quod natum est, regi?</p>
  <p>Ier. Sublime flammas mille qui appensas videt,</p>
  <p>(795) Stabilique caelos rite volventes vice</p>
  <p>Lunae labores. Solis eximium iubar</p>
  <p>Nunc alta scandens spatia radiati aetheris,</p>
  <p>Nunc capita gyro nostra propiori legens,</p>
  <p>Libransque toti lance bis iusta diem</p>
  <p>(780) Noctemque mundo. Cernere haec inquam potest</p>
  <p>Ostenta rerum, credit et caecum chaos,</p>
  <p>(Magis ipse caecus) cuncta dum miscet, sinu</p>
  <p>Forte omnia extudisse? Pars mundi quota est</p>
  <p>Vestra illa Babylon, quam tot artificum manus</p>
  <p>(785) Vix condiderunt? Nemo quae certa undique</p>
  <p>Ratione constant esse fortunae putat.</p>
  <p>Nab. At ille Olympi si quis est rector polum</p>
  <p>Habet, habeatque, dum tamen terras sinat</p>
  <p>Nobis regendas: sorte divisum mihi</p>
  <p>(790) Non invidenda cum Iove imperium feram.</p>
  <p>Ier. Mundi ille rector, qui tibi superbas dedit</p>
  <p>Frenare gentes, hoc tributum regibus</p>
  <p>Imperat, honorem et Numinis iaesi metum.</p>
  <p>Reges timendi gregibus imperitant suis,</p>
  <p>(795) Maior minores territat reges
  <hi rend="italic">Deus</hi>.</p>
  <p>Tute ipse nostrum carcere et vinclis premis.</p>
  <p>Sibi perduelles non domet reges
  <hi rend="italic">Deus</hi>?</p>
  <p>Nab. Nequit rebellis esse qui nulli fidem</p>
  <p>Obstrinxit. Ier. At qui condidit, cunctos sibi</p>
  <p>(800) Obstrinxit idem. Lege non alia sumus.</p>
  <p>Quis cum parente pactus in manum venit,</p>
  <p>Dicto audientem filiam et fragi fore?</p>
  <p>Dei et parentum nascimur, non vendicat</p>
  <p>Mancipio abactum filium ut praedam pater.</p>
  <p>(805) Nab. At enim parentum nota maiestas palam,</p>
  <p>Et nota regum, facere si iussa abnuis,</p>
  <p>Vindex potestas. Quod coli Numen iubes,</p>
  <p>Si nemo novit, si scelestis integrum</p>
  <p>Addit, et utrosvis fulminum afflatu petit?</p>
  <p>(810) Ier. Documentum in ingens regibus Hebraei sumus,</p>
  <p>Quam certa Superi damna neglecti ferant.</p>
  <p>Nec tibi superbo cuncta si ad votum fluunt,</p>
  <p>Sic fuerit olim: vindicem agnosces
  <hi rend="italic">Deum</hi>.</p>
  <p>Saepe ille seram, sed gravem poenam exigit.</p>
  <p>(815) Nab. Longinqua narras. Tempore accepto interim</p>
  <p>Vtamur. Ier. Ecquod tempus acceptum vocas,</p>
  <p>Cum polliceri crastinum nemo audeat?</p>
  <p>Nab. Cane ista Hebraeis, numina et vates mihi</p>
  <p>Timent minari. Si meis quisquam audeat</p>
  <p>(820) Obstare votis, obruam Mystas suis</p>
  <p>Deosque templis. Ier. Obrui putris queunt</p>
  <p>Ludibria trunci, stulta quae Persis colit,</p>
  <p>At ille noster qui tenet caelum
  <hi rend="italic">Deus</hi></p>
  <p>Nusquam tenetur clausus et nusquam deest,</p>
  <p>(825) Mortaliumque fata, regnorum vices,</p>
  <p>Non fortuita caecus ex urna movet,</p>
  <p>Sed mente longe provida rerum modum</p>
  <p>Metasque ponit. Nab. Regna, regnorum status,</p>
  <p>Martem secundum, vota in hac posui manu.</p>
  <p>(830) Precario regnatur, ubi capiti imminet</p>
  <p>Maior potestas. Ier. Qui <hi rend="italic">Deo</hi>
  subdi abnuit,</p>
  <p>Regnare longum non potest. Nab. Possum, abnuo,</p>
  <p>Testorque nullos esse qua regno Deos.</p>
  <p>Abscede vates: trahitur en vinctus mihi</p>
  <p>(835) Rex perduellis.</p>
  <p>Nabvchodonosar. Sedecias. Filii Sedeciae.</p>
  <p>Tene ego infandum caput</p>
  <p>Aspicio? Sed quo perfidum cultu decet.</p>
  <p>Hac spe paterna sceptra moderari manu</p>
  <p>Dederam immerenti, bella ut ingratus mihi</p>
  <p>Hostis reponas? Sed. Fateor, ingratum tenes,</p>
  <p>(840) Sontem, rebellem, dira supplicia ingere,</p>
  <p>Ferrumque et ignes, mille per mortes neca.</p>
  <p>Nil deprecabor meritus, at talem quoque</p>
  <p>Aliquid rogare liberum infelix manus</p>
  <p>Cogit parentem; parce puerornm indoli,</p>
  <p>(845) Et quos tenellae primus aetatis decor</p>
  <p>Subducit irae, victor indignos puta</p>
  <p>Quorum cruentes sanguine ultricem manum.</p>
  <p>Non illud oro, pristinae ut sortis decus</p>
  <p>Nomenque teneant. Liberis hanc spem meis</p>
  <p>(850) Perfidus ademi: patere, quod captis sat est,</p>
  <p>Servire miseros, nobili et vinctos iugum</p>
  <p>Accipere collo. Regibus nemo hoc neget.</p>
  <p>Sic tibi superstes vivat illa spes domus,</p>
  <p>Aliusque solo nomine Evilmerodach</p>
  <p>(855) Virtute reddat, reddat et vultu patrem,</p>
  <p>Partisque populos addat imperiis novos,</p>
  <p>Si quos relinques. Nab. Arma qui nuper ferox</p>
  <p>Solymis rotabat, verba quam blandus iacit!</p>
  <p>En tibi trahuntur liberi, amplexu, osculis</p>
  <p>(860) Lassare. Sic te decuit agnosci patrem.</p>
  <p>Fil. Pater heu! Pater mi! Sed. Filii heu digni patre</p>
  <p>Feliciore! Quid tenellis compedes</p>
  <p>Tentare rigidas manibus incassum iuvat?</p>
  <p>Heu vana pietas! Fil. Heu pater! Miser heu pater!</p>
  <p>(865) Sed. Ite, ite nati, Principis pectus feri</p>
  <p>Mollite lacrymis. Vestra sollicitum salus</p>
  <p>Habet parentem, nil meas poenas moror.</p>
  <p>Fil. Miserere Princeps, vinculis patrem exime.</p>
  <p>Nab. Procul amoveto, lictor, invisum genus.</p>
  <p>(870) Pereant scelesti. Sed. Sceleris auctorem tenes</p>
  <p>Reum, fatentem. Parce turbae innoxiae,</p>
  <p>Nisi si in parentem crimini pietas datur.</p>
  <p>Nab. Iam sunt nocentes, perfidi, si sunt tui.</p>
  <p>Tollantur hostes. Sed. Hoc capit nomen puer?</p>
  <p>(875) Nab. At capiet olim, Solyma cum generis memor</p>
  <p>Recidiva ponet. Pertinax amor hic patris</p>
  <p>Consulere natis ante Chaldaeos suis</p>
  <p>Penitusque belli tollere sementem admonet.</p>
  <p>Sed. Cessat leonis, hoste prostrato, furor,</p>
  <p>(880) Lacerat cadaver si qua de vulgo fera est.</p>
  <p>Nab. Prostratus hostis saepe vires integrat.</p>
  <p>Sed. Non sic iacemus Isacidae, ut cuiquam timor</p>
  <p>Possimus esse. Nab. Surgere, qui vivit, potest.</p>
  <p>Sed. Victorem in omne lenitas vulgus decet,</p>
  <p>(885) Quid regem in ipsum? Nab. Nempe qui rex non foret,</p>
  <p>Nisi hoc dedissem. Sed. Regibus fueram satus,</p>
  <p>Hoc non dedisti. Nab. Fateor. Hoc habeas tuum,</p>
  <p>Quod perfidorum perfidus regum es nepos.</p>
  <p>Cavere nostrum est ne qua damnatum genus</p>
  <p>(890) Soboles propaget, semper ut minoribus</p>
  <p>Perfidia placeat maior, et inausa audeat.</p>
  <p>Sed. Quos iam rebelles (velle fac) rursus queant</p>
  <p>Tentare populos? Quantulum Isacidum fames</p>
  <p>Pestisque reliquum fecerant, flammae et furor</p>
  <p>(895) Inimicus hausit. Nulla tam grandis senem</p>
  <p>Aetas redemit, feminam nullus pudor,</p>
  <p>Nisi forma placuit. Vix satis leti capax</p>
  <p>Per vulnus infans matris occubuit suae,</p>
  <p>Nascendo moriens. Sed quod indignum hactenus</p>
  <p>(900) Possit videri, pugna nocturnis tegit</p>
  <p>Commissa tenebris. Fecit hoc tincti semel</p>
  <p>Ferri libido, fecit incensus dolor.</p>
  <p>Non facile frenos ira, non Mavors capit.</p>
  <p>Quodcumque tandem est, militum fuerit scelus.</p>
  <p>(905) Adhuc cruentum nulla te absentem potest</p>
  <p>Fecisse caedes. Nunc ubi armorum impius</p>
  <p>Resedit ardor, tollere puellos potes,</p>
  <p>Miles quibus pepercit, et miles furens?</p>
  <p>Nab. Hoc est quod alta luce victorem pudet,</p>
  <p>(910) Quod adhuc inulto nulla vindicta obtigit.</p>
  <p>Atrox, cruentum si quid admissum hactenus,</p>
  <p>Id noster animo miles indulsit suo.</p>
  <p>Mihi nil litatum est, nunc meum tempus vocat</p>
  <p>Furere furorem. Lictor, haec monstra abdito</p>
  <p>(915) Specu reconde, pauca dum mecum exigo,</p>
  <p>Poenamque Hebraeae quaero perfidiae parem.</p>
  <p>Impune ut abeant, nec mihi meritas luant</p>
  <p>Poenas Apellae? Nulla tam indecorem dies</p>
  <p>Arguerit umquam, tamque non memorem mei,</p>
  <p>(920) Bene est. Petebat liberis parci suis.</p>
  <p>Pater hic tenetur; qua dolet, ferrum exigam.</p>
  <p>Parentis oculos morte funestet sua</p>
  <p>Invisa soboles. Numerus angustus meo</p>
  <p>Tres sunt furori, fateor, at quotquot potest</p>
  <p>(925) Mortes timere, videat, et geminis statim</p>
  <p>Luminibus orbus imprimat visum nefas,</p>
  <p>Animoque deinceps semper infelix suos,</p>
  <p>Luctus revolvat. Hic placet poenae modus,</p>
  <p>Sibi superstes funus extendat suum,</p>
  <p>(930) Careatque luce vivus, et quidquid potest</p>
  <p>Auferre cuiquam Parca fatalem colo</p>
  <p>Fusum recidens, vita viventi auferat</p>
  <p>Misera, per omnes tracta poenarum modos.</p>
  <p>I, ferrum et ignes, lictor, i, mortes para.</p>
  <p>(935) Me regiae intus iam dapes dudum vocant.</p>
  <p><hi rend="bold">CHORVS TERTIVS</hi></p>
  <p>Filii Prophetarvm.</p>
  <p>Crederet quisquam? Superis honores</p>
  <p>Invidet vecors hominum libido:</p>
  <p>Suppares Divis pudet ire reges.</p>
  <p>Altera exsurgit Babylone moles</p>
  <p>(940) Iamque vicinis minitatur astris,</p>
  <p>Et novi caelum quatient Gigantes.</p>
  <p>Ille vastator Solymae, cruore</p>
  <p>Ebrios nostro Nabuchodonosor</p>
  <p>Pascitur thuris nebula, Deosque</p>
  <p>(945) Pinguis omenti procul a vapore</p>
  <p>Aemulus arcet.</p>
  <p>Parce terrarum Superumque rector,</p>
  <p>Parce, si culpam satis hanc luerunt,</p>
  <p>Parce, si nondum satis eluerunt</p>
  <p>(950) Aliger primi sceleris repertor,</p>
  <p>Dum tuis certat titulis superbus,</p>
  <p>Quique, quos unquam genuit nepotes,</p>
  <p>Ante damnavit male cautus Adam.</p>
  <p>Ilicet diae nitor ille lucis,</p>
  <p>(955) Candicans caelo rutilus novello,</p>
  <p>Sede ab excelsa ruit ultimisque</p>
  <p>Squallet inferni tenebris barathri.</p>
  <p>Iste fatalem violare morsu</p>
  <p>Ausus autumnum vetitosque doctae</p>
  <p>(960) Arboris foetus, miser esse primus,</p>
  <p>Plusque quam vellet didicit malorum.</p>
  <p>Noxa non uni stetit una magno,</p>
  <p>Posteris dentes hodieque ab illo</p>
  <p>Dentiunt morsu metuuntque tangi.</p>
  <p>(965) Creduli quondam vitio mariti</p>
  <p>Feminae ad fraudes patuisse narrant</p>
  <p>Pyxidem aerumnis gravidam malisque.</p>
  <p>Inde morbornm incubuisse terris</p>
  <p>Agmen et totum tenuisse mundum.</p>
  <p>(970) Haec fide vates memorent Pelasga</p>
  <p>Et coli ad lumen celebrent aniles:</p>
  <p>Eva Pandoram facit innocentem</p>
  <p>Et capi blandae facilis maritae</p>
  <p>Vxorius Adam.</p>
  <p>(975) Tempore ex illo miseranda proles</p>
  <p>Nascimur matrum prope parricidae,</p>
  <p>Voce testati gemituque primo</p>
  <p>Omen infaustum genitalis horae.</p>
  <p>Terror Alcides Nemeae feraram</p>
  <p>(980) Si fuit quisquam, fuit ille quantus</p>
  <p>Quilibet nostrum, modo natus infans</p>
  <p>Quaesiit lucem, et gemuit reperta</p>
  <p>Luce misellus.</p>
  <p>Scilicet cunas puer inter arctas</p>
  <p>(985) Guttur elisit tumidum colubris,</p>
  <p>Maximum credo facinus patravit</p>
  <p>Et suo dignum Iove, noctibusque</p>
  <p>Nequiter iunctis bene cum papillas</p>
  <p>Vberum pressis tenuit labellis.</p>
  <p>(990) Nec superborum potiora nostris</p>
  <p>Iura natales habuere regum.</p>
  <p>Sint licet festi populo, fuere</p>
  <p>Flebiles nato miseraeque matri.</p>
  <p>Qui modo aurata radias corona</p>
  <p>(995) Squallidus gemmis populisque circum</p>
  <p>Sceptra moliris metuenda centum,</p>
  <p>Qui pedum irato quoties sub ictu</p>
  <p>Succutis terrat tremulumque mundum,</p>
  <p>Ferreos armas sonitu maniplos,</p>
  <p>(1000) Qui datos caelo temerare rerum</p>
  <p>Terminos audax subicis carinis</p>
  <p>Montium saltus equitique tutum</p>
  <p>Per freta insternis tabulata pontem.</p>
  <p>Pone quos circumdedit apparatus</p>
  <p>(1005) Sortis alternans favor inquietae,</p>
  <p>Et tuis pollens opibus superbi,</p>
  <p>Qualis a partu tenerum rubebas,</p>
  <p>Fascia qualis puer obvolutus</p>
  <p>Cura pendebas gerulaeque pondus,</p>
  <p>(1010) Qualis ignotas vagus inter umbras</p>
  <p>Sutilis cymbae referes Magistro</p>
  <p>Ordine naulum.</p>
  <p>Tutius Princeps animi modestus</p>
  <p>Subdit aeterno sua sceptra sceptro,</p>
  <p>(1015) Numinis castas veneratus aras.</p>
  <p>Hinc caput rerum pius auspicatur,</p>
  <p>Gratus huc laetos iterum refundit</p>
  <p>Exitus, seu cum domito triumphans</p>
  <p>Hoste festivas vehitur per urbes,</p>
  <p>(1020) Seu toga clarus studiis beatae</p>
  <p>Pacis indulget fruiturque parto</p>
  <p>Civium tutus animis suorum.</p>
  <p>Impotens regno Superumque temtor,</p>
  <p>Quem iuvat toti populo timeri,</p>
  <p>(1025) Horreat cunctis metuendus omnes.</p>
  <p>Excubent quamvis vigilum catervae,</p>
  <p>Haereant denso lateri cohortes,</p>
  <p>Nulla securos vehet hora soles,</p>
  <p>Nulla tranquillos feret hora somnos.</p>
  <p>(1030) Qui tot incedit comitatus armis,</p>
  <p>Vir fide incedit comitatus una.</p>
  <p>Saepe qui regum genua advolutus</p>
  <p>Dextera prensat, diadema fulvum</p>
  <p>Respicit limis, inhiatque sceptro,</p>
  <p>(1035) Qui manum blandis terit usque labris.</p>
  <p>Immemor sortis nimis ille nostrae est,</p>
  <p>Qui tot incertis homines rotari</p>
  <p>Casibus cernit, renuitque demens</p>
  <p>Cedere caelo.</p>
  <p>(1040) At cuius ictu proximae stridunt fores?</p>
  <p>Quis ille vultum moestus et fletu gravis,</p>
  <p>Atro verendum cinere conspersus caput,</p>
  <p>Nimiumque nostri similis? Impexum manu</p>
  <p>Mentum revellit, squallidam spargit comam,</p>
  <p>(1045) Diversa iactat brachia, adductis sonat</p>
  <p>Pectus lacertis, vestium abrumpit sinus,</p>
  <p>Hoc more nostro. Pectus appressum pilis</p>
  <p>Intus cruentis horret. Hebraeus palam est,</p>
  <p>Quicumque miser est. Tantulum huc secedite,</p>
  <p>(1050) Propiusque moesti verba captemus senis.</p>
</div>
<div type="level1" xml:id="actvs-qvartvs.">
  <head>ACTVS QVARTVS.</head>
  <p><hi rend="italic">Narratur caedes filiorum Sedeciae, et
  Sedeciae ipsius excaecatio.</hi></p>
  <p>Ieremias. Chorvs.</p>
  <p>Ier. Supreme rector cuncta qui nutu moves,</p>
  <p>Eritne tandem gravibus aerumnis modus?</p>
  <p>Eritne per te? Solyma, Davidis labor</p>
  <p>Totque inde regum, pulvis et tumulus iacent.</p>
  <p>(1055) Nos praeda trahimur, bisque dispersis nova</p>
  <p>Exilia mandas, spatia sed terrae negant.</p>
  <p>Non unus hostis spolia de nobis tulit,</p>
  <p>Non una Medus: trita Babylonem via est,</p>
  <p>Et trita Memphim. Sola Iudaeis negat</p>
  <p>(1060) Iudaea sedes, cetera exsulibus patent,</p>
  <p>Nullumque Hebraeo vilius venit caput.</p>
  <p>Meruimus ista fateor, et si quid potest</p>
  <p>His esse gravius. Fecimus caelum nocens</p>
  <p>Diri nepotes, melior at Patrum tibi</p>
  <p>(1065) Memoria subeat. Abrahae imperiis fides</p>
  <p>Probata duris, castus Isaci timor,</p>
  <p>Et tot Iacobi pectus invictum malis.</p>
  <p>Pietate avita patere natorum scelus</p>
  <p>Obliterari. Stirpe si exscindi ultima</p>
  <p>(1070) Placet Israelem, quis tuis meritos dabit</p>
  <p>Aris honores? Quis tuas laudes canet?</p>
  <p>Ammoniusne perfidus? Nostris ferox</p>
  <p>Medus ruinis? Fuerit incassum via</p>
  <p>Medium per aequor, aggeris structi modo</p>
  <p>(1075) Vbi mare gemina fronte marmoreum stetit?</p>
  <p><hi rend="bold">Chor. Qui sic repente fixus obtuta
  silet</hi></p>
  <p>Senex in uno? Totus horrescit comis,</p>
  <p>Animamque pectus vir anhelantem capit.</p>
  <p>Haud dubia vatis signa iam pleni
  <hi rend="italic">Deo</hi>.</p>
  <p>(1080) Ier. Quid me furore concitas iterum sacro,</p>
  <p>Aeterne genitor, mentis alienum meae,</p>
  <p>Tuae capacem? Quae, quibus vates canam?</p>
  <p>Quae fata restant? Aliquid extremas potest</p>
  <p>Vltra esse flammas, nec satis Solymae iacent?</p>
  <p>(1085) Vtinam occidissent totae, et hoc saltem darent</p>
  <p>Fata in supremis unicum aerumnis bonum,</p>
  <p>Nihil timere. Sola metuendum mihi</p>
  <p>Facitis tyrannum parva natorum cohors</p>
  <p>Capti parentis. Pro ferax scelerum dies!</p>
  <p>(1090) O magne Rector quid novi monstri obiicis!</p>
  <p>Chor. Averte in hostes omen infaustum, o
  <hi rend="italic">Deus</hi>.</p>
  <p>Ier. Nihil ominamur, providi ut vates solent,</p>
  <p>Olim futarum. Video et intersum malis.</p>
  <p>Geruntur intus. Tota res luce et palam est.</p>
  <p>(1095) En ille Superum temtor et bello insolens</p>
  <p>Nabuchodonosor, Regis exuvias mei</p>
  <p>Davidque ab alto purpuram ostentat toro.</p>
  <p>Frontem tiaras noster, et sacrae comam</p>
  <p>Cinxere vittae. Geminus hinc illinc ducum</p>
  <p>(1110) Discubuit ordo. Spolia Solymorom micant</p>
  <p>Et hic et illic. Ipsa quae pictis premunt</p>
  <p>Aulaea lectis, nostra distinxit manus,</p>
  <p>Et quae superbis fixa regalis domus</p>
  <p>Parietibus haerent, monstra calcati maris,</p>
  <p>(1115) Mersosqoe currus, bella, mystarum tubas</p>
  <p>Muris timendas, mille prostratos duces,</p>
  <p>Et facinus omne gentis Hebraeae canant.</p>
  <p>Merum sacrato, pro nefas! auro rubet.</p>
  <p>Vile in profano est, miles hoc quivis bibit.</p>
  <p>(1120) En ecce Ductor memorat armorum vices,</p>
  <p>Et castra parvo tota metatur mero</p>
  <p>Victasque Solymas. Hic Sion nuper stetit,</p>
  <p>Tulitque caelo proximum e terris caput.</p>
  <p>Relligio gentis unica hic templum fuit.</p>
  <p>(1125) Saepe hac rebelles, prima dum valli darem</p>
  <p>Praesidia circum, cominus pugnam parant,</p>
  <p>Audentque signis serere collatis manum.</p>
  <p>Illic sepultae rex per ambages viae</p>
  <p>Iam luce dubia profugus e terra exstitit.</p>
  <p>(1130) Sic bella pingit, calice mox toto impiger</p>
  <p>Falsisque Solymis proluit madidum caput.</p>
  <p>Io triumphos, ceteri assensu fremunt,</p>
  <p>Geminantque plausus. Chor. Lacrymas socii date</p>
  <p>Gemitusque contra, plangite infaustum diem,</p>
  <p>(1135) Et tota nostris Reblatha lamentis sonent.</p>
  <p>Ier. At at nefandae ferculum coenae dabit</p>
  <p>Dignum satelles. Agite, sic mensis quadrent</p>
  <p>Primis secundae, sanguinem hae sitiunt dapes.</p>
  <p>Vinctus Sedecias trahitur et totus quidem,</p>
  <p>(1140) Miseri parentis liberi stipant latus</p>
  <p>Densantque pavidi. Chor. Magne regnator poli,</p>
  <p>Miserere tandem, vultu et afflictum aspice</p>
  <p>Iudam sereno. Parce, per si quid tibi</p>
  <p>Vmquam parentum dulce nostrorum fuit.</p>
  <p>(1145) Ier. Vix misera gressum cominus pompa intulit</p>
  <p>Verosque Hebraeus ante simulatum stetit,</p>
  <p>Assiluit iste, qualis e Gangetico</p>
  <p>Ieiuna lustro tigris ad praedam volat.</p>
  <p>Ardent minaces ore truculento genae,</p>
  <p>(1150) Exundat ira pectus, et largo insuper</p>
  <p>Baccho tumescens igne non uno furit.</p>
  <p>Nec multa fatus, voce violenta intonat</p>
  <p>Ferrum satelles, moxque devotos neci</p>
  <p>Lumine pererrans, caede quem prima immolet</p>
  <p>(1155) Patris dolori dubitat, et peragi nefas</p>
  <p>Iuvat ordinate. Macte, consilium capis</p>
  <p>Dignum tyranno. Subiit extremos patri</p>
  <p>Servare luctus, ipsa quos aetas minor</p>
  <p>Et blanda pietas altius cordi imprimant.</p>
  <p>(1160) Sedet ille trunco fixus, hoc ritu suas</p>
  <p>Spectare mortes placuit, et toto frui</p>
  <p>Luctu quietum. Dirimit hinc illinc breve</p>
  <p>Spatium misellos, impares numerus facit,</p>
  <p>At pro duobus dexter assistit patri</p>
  <p>(1165) Aetate fratres Iosias vincens duos.</p>
  <p>Lictor puellum quisque correptum tenens,</p>
  <p>Ferro et parata pendet in vulnus manu,</p>
  <p>Spectatque nutum. Lancinant totidem neces</p>
  <p>Iam cor paternum, totque vix unus capit</p>
  <p>(1170) Animus timores. Iosias totum hinc rapit,</p>
  <p>Rursum minores inde sollicitant duo,</p>
  <p>Dividere patrem vellet affusum tribus.</p>
  <p>Violenta ceu cum maria discordes agunt</p>
  <p>Feruntque Zephyri, cedit atque instat sibi</p>
  <p>(1175) Instabilis unda. Nauta cui faciat pedem</p>
  <p>Incertas aurae, vela in ancipiti tenet.</p>
  <p>Iterum efferati regis indomitum prece</p>
  <p>Lenire pectus genitor infelix parat,</p>
  <p>Positoque natos poplite advolvi iubet.</p>
  <p>(1180) At ecce Iosiam supplicem frustra semel</p>
  <p>Pudet fuisse. Decora maiorum puer</p>
  <p>Pictosque vultus cernit, et faciunt suo</p>
  <p>Animos nepoti. ’Liber ad manes tibi</p>
  <p>Genitor praeibo; sed decus spreti feram</p>
  <p>(1185) Mecum tyranni.’ Dixit, et iugulo necem</p>
  <p>Hausit sui securus, eductum cruor</p>
  <p>Ferrum secutus vulnere ingenti fluit,</p>
  <p>Donec recepta morte procubuit solo,</p>
  <p>Humique fesso lumine requirens patrem</p>
  <p>(1190) Vidit tyrannum, vidit, et moriens quoque</p>
  <p>Vultus retorsit. Tristius letum haec facit</p>
  <p>Pietas parenti. Nititur frustra suis</p>
  <p>Pugnax catenis, pectus insano gemit</p>
  <p>Ferri sub ictu, vincula quod unum sinunt.</p>
  <p>(1195) Hinc trepidus infans, territus fratris nece,</p>
  <p>Lictoris ipsa veste contexit caput,</p>
  <p>Marmaricus ut cum perculit totas leo</p>
  <p>Cum nemore caulas, audiit fremitum pecus,</p>
  <p>Minorque tauro turba congeminat latus:</p>
  <p>(1200) Carnificis illinc alter observat manum</p>
  <p>Strictumque ferrum, conscius fratrem sibi</p>
  <p>Vnum anteire. Spectat et longo impius</p>
  <p>Rex scelere gaudet; neve disiunctus parum</p>
  <p>Primi secundus obruat sensum dolor,</p>
  <p>(1205) Dispensat iras lentus, et spatio necem</p>
  <p>Doctus tyrannus quamque distinguit suo.</p>
  <p>Ergo ut paternos tantulum primus furor</p>
  <p>Remisit artus, fecit et luctus nori</p>
  <p>Animum capacem, proximum caedi imperat</p>
  <p>(1210) Adicique fratri. Barbarum quamvis sonum</p>
  <p>Sensit puellus, seque ab incauti manu</p>
  <p>Rapuit ministri, turba currenti favet,</p>
  <p>At ille parvo facile trepidantem gradu</p>
  <p>Secutus, ensem penitus in tergo abdidit.</p>
  <p>(1215) Gemino puellus flumine aspergit solum,</p>
  <p>Et utrimque moriens pronus in patrem cadit.</p>
  <p>Chor. Pro facinus atrox, dirum et aspectu horridum!</p>
  <p>Ier. Tepido paternos sanguine implentem sinus</p>
  <p>Exanimis ipse genitor amplexu ultimo,</p>
  <p>(1220) Vinclisque circum corpori affusis premit.</p>
  <p>Chor. Miserande genitor! Ier. Stricta quod nequiit manus,</p>
  <p>Frigentis oculos osculis claudit suis,</p>
  <p>Et ore presso spiritum abeuntem legit.</p>
  <p>Odere tandem triste convivae nefas,</p>
  <p>(1225) Quin ipse Solymae clarius victor gemit</p>
  <p>Palamque diro parvulos praedam dolet</p>
  <p>Monstro stitisse. Vellet incolumes fugam</p>
  <p>Tenuisse, vellet morte defunctum levi</p>
  <p>Toto parentem conditum regno tegi.</p>
  <p>(1230) Solus furori barbarus constans suo</p>
  <p>Terret gementes. Hostis est, cui hostium</p>
  <p>Aegre est recidi penitus invisam indolem.</p>
  <p>Ignave lictor tertium hoe monstrum neca.</p>
  <p>Ictum parabat ille, cum parvas manus</p>
  <p>(1235) Oculosque contra trepidus obtendit puer,</p>
  <p>Vicitque pietas, et novo monstro stupet</p>
  <p>Mucrone stricto lictor ad caedem piger.</p>
  <p>Nec blandus infans, nec ferum pectus movet</p>
  <p>Lictor patronus, precibus accrescit furor.</p>
  <p>(1240) Vt cum medullas hausit et corpus sacer</p>
  <p>Depastus ardor ossibus vacuis furit,</p>
  <p>Iam medici et omnis asperat tactus malum;</p>
  <p>Intus revulsis torridum fibris iecur</p>
  <p>Quas biberit undas, urit et gelido amplius</p>
  <p>(1245) A latice vires Stygius accendit vapor.</p>
  <p>Sic dira rabies, impia, intractabilis</p>
  <p>Regis cruenti saevit, et pectus ferum</p>
  <p>Ardet magis magisque furiarum impotens.</p>
  <p>At tibi necandos lictor imbellis tuos,</p>
  <p>(1250) Si renuis istum, liberos, inquit, dabo.</p>
  <p>Vix dum coacta carnifex totam manu</p>
  <p>Mortem tenello pectori infigit satis,</p>
  <p>Facinusque et ipsum cum facit, damnat nefas.</p>
  <p>Ast ubi cruento tres videt sparsos solo</p>
  <p>(1255) Cruentus ipse, nec novas mortes timet</p>
  <p>Iam genitor orbus. Pectus oppressum diu</p>
  <p>Furiasque et omnes laxat irarum impetus</p>
  <p>Dudum paratos. Vincla nequidquam excutit</p>
  <p>Arctatque motu. Ringitur, frendet, fremit,</p>
  <p>(1260) Opprobria diris miscet, et quidquid ferum</p>
  <p>Insanus animo suggerit promptum dolor.</p>
  <p>Hostes lacessit, fata, nec caelo impius</p>
  <p>Superisve parcit. Mille nunc ignes vocat</p>
  <p>In se aut tyrannum, nunc remolito chaos</p>
  <p>(1265) Hiare mundo, seque et infandum caput</p>
  <p>Vlterius Erebo, Tartari ad finem ultimum</p>
  <p>Vivos videntes ruere, nec dubitet prior</p>
  <p>Trabere sequentem. Risit indignans minas</p>
  <p>Amarus hostis, luminum et geminas faces</p>
  <p>(1270) Capite revelli voce violenta imperat.</p>
  <p>Vltro ministros noster irritat probris:</p>
  <p>’Adeste barbari, adeste (si convicio</p>
  <p>Emenda mors est) belluae, atque his addite</p>
  <p>Funeribus unum. Facitis? Et puerum neces</p>
  <p>(1275) Audetis ultra? Adeste, et invisum diem</p>
  <p>Eruite. Parte moriar hac saltem mei,</p>
  <p>Quae tot suorum funere implevit patrem.</p>
  <p>Vnum oculi, et illud esse postremum volo,</p>
  <p>Torvi tyrannum aspicite, et obliquos mali</p>
  <p>(1280) Hirquos rotate. Barbari, vultus notas</p>
  <p>Odiumque menti figite aeternum meae.’</p>
  <p>Nec plura fatus, praebuit firmum caput</p>
  <p>Ad utrumque vulnus. Lictor hinc illinc premens</p>
  <p>Vnguem sub ipsos orbium infodit specus,</p>
  <p>(1285) Oculosque ab ima funditus sede extudit</p>
  <p>Tum quoque feroces. Perstat indomitus furor,</p>
  <p>Vacuique vultus igne truculento micant.</p>
  <p>Vinclis solutus vellit haerentes genis</p>
  <p>Fibras, et alta luce vestigans diem</p>
  <p>(1290) Gaudet tenebris. Sanguine implevit manum</p>
  <p>Taboque late regias spargens dapes</p>
  <p>Ipsum et tyrannum. Quod tibi, si qua id tamen</p>
  <p>Iustitia caelo curat, his dignum
  <hi rend="italic">Deus</hi></p>
  <p>Pactis reponat. Caecus hanc unam velim</p>
  <p>(1295) Aspicere lucem. Chor. Siluit et sensim sibi</p>
  <p>Vates relictus excutit membris
  <hi rend="italic">Deum</hi>.</p>
  <p>O dura nimium fata! Cui monstro, o Pater,</p>
  <p>Exterminandos placuit Isacidas dari!</p>
  <p>Ier. Misella turba, quid tuas clades gravas?</p>
  <p>(1300) Anteire lacrymis funera atque uno malo</p>
  <p>Bis esse miserum, me iubet solum
  <hi rend="italic">Deus</hi>.</p>
  <p>Quid ante tempus fata luctumque occupas?</p>
  <p>Non sunt tamen futura, quae coram geri</p>
  <p>Loquebar absens. Facta nunc, facta ultio eat.</p>
  <p>(1305) Ite, ite celeres, quotquot infaustae Sion</p>
  <p>Natae supersunt, facite mox tota excitae</p>
  <p>Ab urbe coeant, regii ut stirpem tori</p>
  <p>Donent sepulchro. Qua iacent, sparses legant</p>
  <p>Parentis oculos, marmore ut clausum pari,</p>
  <p>(1310) Quod licuit unum, filii hoc habeant patris.</p>
  <p>Abiere. Quae nunc prima, quae demum miser</p>
  <p>Postrema plangam? Fumat et lapsae vetus</p>
  <p>Querela Solymae est! Polluit templi intimos</p>
  <p>Hostis recessus. Ordo Pontificum sacer,</p>
  <p>(1315) Rex ipse, regum prole cum tota perit.</p>
  <p>Captiva turba est. Regis elati minis</p>
  <p>Par sit potestas, cardines mundi ultimos</p>
  <p>Bello fatiget, nec suo perstet loco</p>
  <p>Immune caelum. Magne regnator Deûm,</p>
  <p>(1320) Tam lentus audis scelera! Tam lentus vides</p>
  <p>Reges superbos! Ceteri an quidvis patrant</p>
  <p>Impune nullo numinis laesi metu,</p>
  <p>Solique Iudae dextera trisulcum gerit</p>
  <p>Vibratque telum? Comprime, ah! vocem, dolor,</p>
  <p>(1325) Et ore dignos impio questus doma.</p>
  <p>Ante, ante placidi mille violatum est probris</p>
  <p>Nomen parentis, foederi illusum sacro,</p>
  <p>Truncis litatum, iuris infractus vigor,</p>
  <p>Fas omne pulsum. Iustus Israel
  <hi rend="italic">Deus</hi>,</p>
  <p>(1330) Cum plectit et cum parcit, ex aequo bonus.</p>
  <p>Maiore scelera nostra taxarit modo,</p>
  <p>At scelera nullum nostra servarant modum,</p>
  <p>Nec te, superbo capite quae terres Deos,</p>
  <p>Insana Babylon, mitius fatum manet.</p>
  <p>(1335) Divina si quid caelitos veri canunt</p>
  <p>Responsa vatum, si quid ad modulos lyrae</p>
  <p>Auctor futuri certus atque idem inclytus</p>
  <p>Iessaeos armis, muta pendebunt tuis</p>
  <p>Nablia salictis, quando victoris soli</p>
  <p>(1340) Fluenta propter pascet Assyrium gregem</p>
  <p>Captivus hospes. Forsan et nuper suum</p>
  <p>Pecus ipse ducet. Patrium frustra melos</p>
  <p>Cantare iussus, quale, dum Sion stetit,</p>
  <p>Solymis sonabat, occinet festa tibi</p>
  <p>(1345) Pro voce gemitam: Siccine, heu! sacra extero</p>
  <p>Prodamus hosti? Deerat hoc unum malis</p>
  <p>Cantare miseros. Ante dediscat suas</p>
  <p>Mea dextra chordas, ante lingua torrido</p>
  <p>Haerens palato vocis officium neget,</p>
  <p>(1350) Obliviosa quam mihi mente excidant</p>
  <p>Solymae penates inclytum et templi decus,</p>
  <p>Quam mihi madentes ulla lux tergat genas,</p>
  <p>Nisi quae Sionis moenia et templi obrutas</p>
  <p>Restituet aras. Tu tamen caelo arbiter</p>
  <p>(1355) Qui cuncta cernis, reddere protervae vicem</p>
  <p>Memento Idumae, voce quae nuper meos</p>
  <p>Stimulabat hostes: ’Vertite ex imo omnia,</p>
  <p>Eruite vel quod terra defossam tegit.’</p>
  <p>Nec tibi, meretrix magna, quae fastus meos</p>
  <p>(1360) Fastu premis maiore, vindex desuper</p>
  <p>Dormit severas. Aderit, o! adsit dies,</p>
  <p>Victorque felix, paria qui nostris tibi</p>
  <p>Remetiatur praemia, et pueros sinu</p>
  <p>Raptos parentum frangat ad saxum impius,</p>
  <p>(1365) Matremque nato spargat exanimem suo.</p>
  <p><hi rend="bold">CHORVS QVARTVS.</hi></p>
  <p>Filiae Sion.</p>
  <p>Si pectus gemitu, brachia planctibus,</p>
  <p>Si rivis oculi sufficient novis,</p>
  <p>Extremam sociae dicite naeniam,</p>
  <p>Dum funus patriae condimus ultimum.</p>
  <p>(1370) Huc moestae facies squalor et orbitas,</p>
  <p>Funesti huc gemitus, huc iterum dolor</p>
  <p>Postremumque veni. Non solitis placet</p>
  <p>Cor figi stimulis. Subde animo faces,</p>
  <p>Quas nec continuis pupula fletibus,</p>
  <p>(1375) Nec lapsu minuat temporis orbita.</p>
  <p>En, nudata tibi pectora solvimus,</p>
  <p>Et crinem patriae pulvere sordidum.</p>
  <p>En quae multiplici funere lividas</p>
  <p>Sulcavere manus vulnera per genas,</p>
  <p>(1380) Irritata novo sanguine perpluunt.</p>
  <p>Ploratus oculi quod datis, est leve.</p>
  <p>Nil flendum solitis perpetimur modis.</p>
  <p>Salsas vulneribns vergite lacrymas,</p>
  <p>Et mixtim geminum per laceros mihi</p>
  <p>(1385) Vultus flumen eat. Sistite lugubrem</p>
  <p>Hic pompam, comites, caraque pignora.</p>
  <p>Molliri tepidis vulnera fletibus,</p>
  <p>Componique decet parvula, dum calent,</p>
  <p>Docta membra manu. Sindone cum deest</p>
  <p>(1390) Qua regum tumulo corpora contegas,</p>
  <p>Infelix pietas, pondus inutile</p>
  <p>Peplum barbarico stamine diditum</p>
  <p>Et fluxam cidari detrahe carbasum,</p>
  <p>Cui tanto miserae comimur ambitu?</p>
  <p>(1395) Nimis heu clari generis soboles,</p>
  <p>Heu certa nimis! Accipe Princeps</p>
  <p>Quae prima tibi lamenta damus,</p>
  <p>Quae prima ferunt verbera planctus.</p>
  <p>Accipe, Iosia, qui aetate duos</p>
  <p>(1400) Anteis fratres, qui morte duos,</p>
  <p>Te suprema voce ciemus</p>
  <p>Solymis sero nate tuendis,</p>
  <p>Cito formosae nate parenti.</p>
  <p>Misera heu mater! Nimis in luctus</p>
  <p>(1405) Fecunda tuos, quae te regio,</p>
  <p>Quis victor habet? Misera heu mater!</p>
  <p>Seu tua nondum funera sentis,</p>
  <p>Seu nota gemis: quis sollicitae</p>
  <p>Animum possit fallere matris?</p>
  <p>(1410) Captiva parens, orba, infelix,</p>
  <p>Vidua vivi coniugia uxor,</p>
  <p>Quos hic gemitus, quae verba dares,</p>
  <p>Si tantus habet sua verba dolor?</p>
  <p>Vos, o comitum turba dolentum,</p>
  <p>(1415) Ite ad planctus, explete vices</p>
  <p>Dura mater abest; ite, sed illis</p>
  <p>Quibus ipsa parens viribus ite.</p>
  <p>Innuba quantum potis es virgo,</p>
  <p>Animo totam concipe matrem.</p>
  <p>(1420) Innuba quantum satis es virgo,</p>
  <p>Paribus matrem redde querelis.</p>
  <p>Occidis eheu! occidis eheu!</p>
  <p>Tantum ad luctus catenae tuis</p>
  <p>Puer infelix, quem spectabant</p>
  <p>(1425) Sceptra secundum, mors spectabat</p>
  <p>Impia primum. Tibi Davidis</p>
  <p>Fortia populi gesta vovebant,</p>
  <p>Salomonis opes, Iosiae castos</p>
  <p>Superum cultus, dignos solio,</p>
  <p>(1430) Dignos proavi nomine mores.</p>
  <p>Superi vanas risere preces,</p>
  <p>Zephyrique leves vota tulerunt.</p>
  <p>Occidis eheu! Occidis eheu</p>
  <p>Puer infelix! Tecum omnes</p>
  <p>(1435) Spes sub gelido marmore claudis.</p>
  <p>Ades o nostri gaudia nuper</p>
  <p>Splendorque chori, virgo puelle,</p>
  <p>Huc castus ades, nec turpe sinus</p>
  <p>Tibi virgineos tetigisse puta.</p>
  <p>(1440) Ades, et lacrymis implere meis,</p>
  <p>Dum vulnus hians saniemque premo.</p>
  <p>Heu vulnus atrox! Quo vita tibi,</p>
  <p>Quo nostra omnis gloria fluxit.</p>
  <p>Altum heu vulnus nimiumque patens!</p>
  <p>(1445) Oblitus eras in quem fureres</p>
  <p>Dire satelles, pueri qnando</p>
  <p>Impete tanto ruis in iugulum.</p>
  <p>Formose puer, patere intonsus</p>
  <p>Per colla fluens lactea crinis,</p>
  <p>(1450) Non doctus acu, sed lege sua</p>
  <p>Notos sese crispet in orbes.</p>
  <p>Ora parentum confusa notis,</p>
  <p>Lumina blandae matria amores,</p>
  <p>Lumina celsae frontis honorem,</p>
  <p>(1455) Claude aeternis claude tenebris.</p>
  <p>Niveum roseis iunge labellis</p>
  <p>Propius dentem, strictius aequo</p>
  <p>Ora tetendit ultimus ardor.</p>
  <p>Tende sub imum brachia pectus,</p>
  <p>(1460) Sceptroque habiles belloque manus</p>
  <p>Ad funebrem flecte decussim.</p>
  <p>Sic compositum quodcumque tui est,</p>
  <p>Iosia, ignoto redde sepulchro,</p>
  <p>Patrium Assyrius diripit hostia.</p>
  <p>(1465) Sed sic compositum condite Iosiae</p>
  <p>Quod mortale fuit; non violabilis</p>
  <p>Pars nostri melior vulneraque et necem</p>
  <p>Tristesque inferias spiritus effugit.</p>
  <p>Nequidquam solito carmine praeficae</p>
  <p>(1470) Affantur positum corpus et impio</p>
  <p>Decertant animum iungere funeri.</p>
  <p>Manes innocuos inter et Abrahae</p>
  <p>Exceptus patrio est parvulus in sinu,</p>
  <p>Securusque feri Nabuchodonosor</p>
  <p>(1475) Aevum laetus agit.</p>
  <p>Nec turpi Iosias occubuit nece,</p>
  <p>Quem non rex animi terruit impotens,</p>
  <p>Elati tumidos nube supercili,</p>
  <p>Non pendente minax vulnere carnifex.</p>
  <p>(1480) Alio luctus vertite vestros,</p>
  <p>Alio planctus; sua iusta tulit</p>
  <p>Lacrymasque puer de tribus unus.</p>
  <p>Qualis cupido sectus ab ungui</p>
  <p>Flos veris honor (quem virgineae</p>
  <p>(1485) Carpsere manus, dum quaeque sibi</p>
  <p>Sertum arguto pollice nectunt)</p>
  <p>Cui sua nondum forma recessit,</p>
  <p>Cui sua sensim forma recedit,</p>
  <p>Nec enim tellus iam mater alit.</p>
  <p>(1490) Talis vestros pueri vultus</p>
  <p>Nunc candor habet, cedensque genis</p>
  <p>Decor extremus quiddam solito</p>
  <p>Plus more micat, ceu supremo</p>
  <p>Natura parens munere funus</p>
  <p>(1495) Dignata novos afflet honores.</p>
  <p>Scilicet istae timor armato</p>
  <p>Meruere manus esse tyranno,</p>
  <p>Vix bene balba voce parentum</p>
  <p>Pappare infans nomina doctus</p>
  <p>(1500) Scilicet olim bella moveret,</p>
  <p>Patriae quaerens ubi forte locus,</p>
  <p>Sortisque memor quam nosse nequit.</p>
  <p>Si tamen aequum tollere censes</p>
  <p>Quidquid possit metui quondam,</p>
  <p>(1505) Et idem iustum tutumque putas,</p>
  <p>Evilmerodach reliquamque tuae</p>
  <p>Spem tolle domus. Hac lege licet,</p>
  <p>Metui possunt. Nempe Assyrius</p>
  <p>Rex Sennacherib (dignus ab illo es</p>
  <p>(1510) Tertius heres) iugulum natis</p>
  <p>Dedit incautus, quasque colebat</p>
  <p>Cernuus aras, victima maior</p>
  <p>Sanguine sparsit.</p>
  <p>Parcite longis turba querelis.</p>
  <p>(1515) Fugit ardenti levis hora rota,</p>
  <p>Nec nisi furtim licet esse piis.</p>
  <p>Conferte suos Iosiae fratres,</p>
  <p>Donaque tumulo mittite raptim,</p>
  <p>Qualia deceat mittere captas,</p>
  <p>(1520) Non quae Solymis stantibus olim</p>
  <p>Traheret pompae regius ordo.</p>
  <p>Parvi o manes, puri o manes,</p>
  <p>Vmbraeque nihil lucis egentes,</p>
  <p>Laeti ad plures ite Isacidas.</p>
  <p>(1525) Ite, et proavos visite reges.</p>
  <p>Nihil ad funus conferre pius</p>
  <p>Genitor potuit carius istis:</p>
  <p>Oculi nostrae sidera gentis,</p>
  <p>Geminis pulsi sedibus orbes,</p>
  <p>(1530) Quorum ad nutus proceres nuper</p>
  <p>Populique omnis turba tremebat,</p>
  <p>Vltima nostri fercula adeste,</p>
  <p>Non parva tamen fercula luctus.</p>
  <p>Cardine verso crepuere fores.</p>
  <p>(1535) Adest tyrannus, et quidem irato gradu.</p>
  <p>Adhuc tumescit. Ite diversae, aviae,</p>
  <p>Et cara celeres pignora in tuto abdite.</p>
  <p>En barbarorum tota carnificum manus,</p>
  <p>Comitatus illo dignus, e foribus ruit.</p>
</div>
<div type="level1" xml:id="actvs-qvintvs.">
  <head>ACTVS QVINTVS.</head>
  <p><hi rend="italic">Sedecias oculis effossis foras
  producitur, et Babylonem amandatur.</hi></p>
  <p>Nabvchodonosor. Sedecias.</p>
  <p>(1540) Nab. Bene est, abunde est. Solyma nunc tandem
  iacent.</p>
  <p>Sic perfidorum decuit Isacidum ultimas</p>
  <p>Spes quoque recidi, regiam ex imo domum</p>
  <p>Subruere. Flecti quod nequit, frangi potest.</p>
  <p>Nunc, anime, regnas, nunc tibi nemo hostium</p>
  <p>(1545) Abiit inultus. Pudeat irarum deos.</p>
  <p>Nostris deinceps Graecia excluso Iove</p>
  <p>Adolebit aris, dicet Alciden suum,</p>
  <p>Cana nitentes populo impediet comas,</p>
  <p>Regumque dextra stipitem ultorem geram.</p>
  <p>(1550) Vnam tamen deesse vindictae queror</p>
  <p>Laudem beatae, fuerat haec populo palam</p>
  <p>Manus probanda, non domi occluso male</p>
  <p>Perdenda virtus. Lictor huc vivum trahe</p>
  <p>Regis cadaver, sanguine natorum et suo</p>
  <p>(1555) Vulnere cruentum. Reblathis spectaculum,</p>
  <p>Rebellibusque nobile exemplum dabit.</p>
  <p>Audire miseri cominus questus placet.</p>
  <p>Vos facite regem nemo vicinum indicet,</p>
  <p>Caecisque totae gressibus pateant viae.</p>
  <p>(1560) Sed. Quis cespitanti cogit incertum gradu</p>
  <p>Properare ductor? Trahito quo lubitum est, sequor,</p>
  <p>Vel ad tyrannum. Quisquis es tamen, precor,</p>
  <p>Ne filiorum membra proculcem parens,</p>
  <p>Carusve sanguis lubricum fallat pedem.</p>
  <p>(1565) Violare furor est, ipsa quod tuto in loco</p>
  <p>Natura posuit. Fallor? An tetri specus</p>
  <p>Iter est ad umbras carcerisque antrum mei?</p>
  <p>Illuc eamus, caecitas capiti impio</p>
  <p>Parum alta nox est. Quid male hic superas domos</p>
  <p>(1570) Funus luesque oberro? Quid manes meos</p>
  <p>Et insepultas vivus exequias traho</p>
  <p>Mihimet parentans? Reddite sepulchro suum,</p>
  <p>Aut rupis altae condite abstrusum specu.</p>
  <p>Non ille primis solibus pateat locus,</p>
  <p>(1575) Non ille seris; quid mihi impendat diem</p>
  <p>Perdatque Phoebus? Nocte non una obrutus</p>
  <p>Liberior illic questubus vitam exigam,</p>
  <p>Et iusta genitor liberis solvam tribus</p>
  <p>Forsan inhumatis. Lacrymas oculi negent,</p>
  <p>(1580) Melius inanes sanguinem volvent genae.</p>
  <p>Nunquam coire patiar hac venas manu.</p>
  <p>Scrutabor ungui vulnera, et saniem extraham;</p>
  <p>Non alius imber hos magis luctus decet.</p>
  <p>Heu me! Per ipsas urbis ingredimur vias.</p>
  <p>(1585) Sentio, videmur; verba, quod possum, audio,</p>
  <p>Tandemque nostris aliquis ingemuit malis,</p>
  <p>Seu Medus ille est victor, et duro quoque</p>
  <p>Vel ab hoste pietas exprimit luctus suos,</p>
  <p>Sive est Hebraeus, voce qui timida ingemit,</p>
  <p>(1590) Spectatque trunci triste simulacrum ducis,</p>
  <p>Sive hunc et illum miseret, utrumque alloquor.</p>
  <p>Mihi dare gemitus parcite, haud pro me queror.</p>
  <p>Dies ademptus, et patri ingesta orbitas,</p>
  <p>Sed tum videnti. Vincla, carcer, servitus,</p>
  <p>(1595) Vindicta levis est; ferre quod merui, fero.</p>
  <p>Nil ille lacero moveat e vultu cruor.</p>
  <p>Meus est, nocens est, alius hanc vestem imbuit</p>
  <p>Patriumque nati sanguis infecit sinum,</p>
  <p>Innocuus aliquid iste virgineum rubet</p>
  <p>(1600) Lacrymisque dignum. Caecus hoc etiam scio.</p>
  <p>Captiva turba, filiae heu! Quondam Sion,</p>
  <p>Lamenta, lacerum crinibus vulsis caput</p>
  <p>Vestrosque planctus filii insontes petunt,</p>
  <p>Non pater iniquus. Perferam hanc molem mali,</p>
  <p>(1605) Clarisque nimium rebus evolvam miser</p>
  <p>Perplexa nuper fata; praestabo fidem</p>
  <p>Vtrique vatum, pone victrices rotas</p>
  <p>Cum pars triumphi magna Babylonem invehar.</p>
  <p>Sed non videbo. Luce ab amissa hoc erit</p>
  <p>(1610) Solamen unum. Nab. Macte divinum caput,</p>
  <p>Oracla funde. Sed. Ludimur? An aures mihi</p>
  <p>Violavit illinc hostia infandi sonus?</p>
  <p>Non ludor, hic est bellua, irarum novos</p>
  <p>Suffigit animo redditus stimulos dolor.</p>
  <p>(1615) Fit omne rursus et recrudescit nefas.</p>
  <p>Regum tyranne, seculi exitium, lues,</p>
  <p>Conviva miles, fortis ad puerum necem,</p>
  <p>Sed patre revincto, sceptra quid foedas manu?</p>
  <p>Non tibi vetustum nobili a stirpe est genus,</p>
  <p>(1620) Tellure natus regium incestas decus.</p>
  <p>Solymam tui vicere, post pugnas tuum est,</p>
  <p>Puerum cruore ludere, et strata super</p>
  <p>Bellare mensa. Nab. Quis mei indicium facit?</p>
  <p>Luminibus orbi forsitan Apellae vident?</p>
  <p>(1625) Sed. Visu carentem cetera ut lateant satis,</p>
  <p>Tu non latebis. Coge membratim mori</p>
  <p>Reliquos per artus, omne quo voces meant</p>
  <p>Iter recide, non tamen sensum tui</p>
  <p>Abstuleris umquam. Absiste qui noctem hanc regis,</p>
  <p>(1630) Solus sagaci nare deprendam feram,</p>
  <p>Frangamque morsu. Nab. Quin tibi procacem prius</p>
  <p>Linguam hanc revelli iussero. Sed. At vultu satis</p>
  <p>Tuam tacens mutusque barbariem loquar.</p>
  <p>Nab. Moriere. Sed. Quis me compotem voti facit?</p>
  <p>(1635) Non est tyrannus. Moriar. O laetum diem!</p>
  <p>Te, te vel umbra Tartari erumpens specu,</p>
  <p>Te pater inultus prole cum tota petam,</p>
  <p>Stygiamque vibrans propius ac propius facem</p>
  <p>Sequar usque et usque. Nulla nox animum tibi</p>
  <p>(1640) Faciet quietum, nulla securum dies.</p>
  <p>Nab. Vmbras minare, spectra quae caeci vident,</p>
  <p>Dum tibi superbo colla prosubigam pede,</p>
  <p>Vivumque vivus ipse post currum traham.</p>
  <p>Curate famuli, tota Babylonem ocyus</p>
  <p>(1645) Pompa ut sequatur; iste praetentans viam</p>
  <p>Baculo senili, currui adiunctus meo,</p>
  <p>Diadema victi praeferat regis notam.</p>
  <p>Sed. Ibo, ibo, magne ductor, et fortem manum,</p>
  <p>Clarumque facinus hisce testabor notis.</p>
  <p>(1650) Adeste populi, quosque sublimis videt</p>
  <p>Mundi Bootes cardinem ignavum premens,</p>
  <p>Et queis perustum verticem Phoebus rota</p>
  <p>Propiore crispat. Nullus haec taceat dies,</p>
  <p>Totisque saeclis audiam infelix pater,</p>
  <p>(1655) Dum tu tyrannus. Adsit et vindex notet,</p>
  <p>Quo te minorem gerere detrectas,
  <hi rend="italic">Deus</hi>,</p>
  <p>Suumque servet liberis epulum tuis.</p>
</div>
<div type="level1" xml:id="back">
  <head>Back</head>
  <p></p>
</div>
        
    </body>
</text>
</TEI>

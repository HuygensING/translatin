<?xml version="1.0" encoding="utf-8"?>
<?xml-model
    href="https://xmlschema.huygens.knaw.nl/translatin.rng"
    type="application/xml"
    schematypens="http://relaxng.org/ns/structure/1.0"
?>
<TEI xmlns="http://www.tei-c.org/ns/1.0" xml:id="translatin0006" xml:lang="lat">
<teiHeader>
<fileDesc>
    <titleStmt>
        <title type="main">Euripus. Tragoedia Christiana nova</title>
        <title type="sub">Euripus Tragoedia Christiana nova, authore F. Livino Brechto Antverpiensi e familia franciscana Louaniensi.
Ad Reuerendissimum in Christo |Patrem, et illustrissimum Principem, D. Georgium ab Austria</title>
        <author>Brechtus, Livinus</author>
        <editor>Jan Bloemendal</editor>
        <respStmt>
            <resp>transcription</resp>
            <name>Jan Bloemendal et al.</name>
        </respStmt>
    </titleStmt>
    <publicationStmt>
        <publisher>Martinus Rotarius and Petrus Phalesius</publisher>
        <pubPlace>Louvain</pubPlace>
        <date>1549</date>
    </publicationStmt>
    <sourceDesc>
        <bibl>
            Identifier: <name>Brechtus-Euripus</name><lb/>
            Short title: <title>Euripus</title><lb/>
            Year of first edition: <date>0001</date><lb/>
            Author information:<lb/>
            Alias: Brechtanus, Levinus<lb/>
            Birth: 1515, Antwerp<lb/>
            Death: 1560, Malines<lb/>
            Floruit: None, Louvain<lb/>
            <ref target="https://fr.wikipedia.org/wiki/Li%C3%A9vin_van_Brecht">Link</ref><lb/>
            <emph></emph><lb/>
            <ref target="https://books.google.nl/books?id=Nua_TBRwCikC">Source link</ref>
        </bibl>
    </sourceDesc>
</fileDesc>
<profileDesc>
    <textClass>
        <keywords>
            <term type="diction">verse</term>
            <term type="genre">tragoedia</term>
            <term type="acts">5</term>
            <term type="chorus">yes</term>
            <term type="medium">printed</term>
        </keywords>
    </textClass>
</profileDesc>
</teiHeader>
<text>
    <body>
        <div type="level1" xml:id="front">
  <head>Front</head>
  <p>/</p>
  <p>EVRIPVS</p>
  <p>Tragoedia Christiana nova, authore F. Livino Brechto Antverpiensi e
  familia franciscana Louaniensi.</p>
  <p>Ad Reuerendissimum in Christo |Patrem, et illustrissimum Principem,
  D. Georgium ab Austria, Episcopum Leodiens. Ducem Bullonens. Comitem
  Lossens. etc.</p>
  <p>Louanij apud Martinum Rotarium, et Petrum Phalesium bibliopolos
  iuratos. M.D.XLIX.</p>
  <p>Cum Priuilegio Caes. signato a Lens.</p>
  <p>In F. Livini Brechti Antverpiensis Euripum Epigramma</p>
  <p>Augustini Hunnaei Mechliniensis,</p>
  <p>Ad Lectorem.</p>
  <p>Discere vis, Lector, sceleratae praemia vitae?</p>
  <p>Falsaque conciliet quid metanoea mali?</p>
  <p>Livini Evripum multatum morte gehennae,</p>
  <p>Contemplare frequens, ne patiaris idem.</p>
  <p>(5) Moribus ille tibi similis dum vita maneret,</p>
  <p>Et nondum putris vermibus esca foret,</p>
  <p>Improba ritè solet vitae commissa fateri :</p>
  <p>Saepe sacerdotum procidit ante pedes.</p>
  <p>Quin et fallacis spernens vaga gaudia mundi</p>
  <p>(10) Coeperat angustam laetus inire viam,</p>
  <p>Sed mox a duro virtutis tramite cessit,</p>
  <p>Molle iter ingressum mors inopina rapit.</p>
  <p>Damnato insultant furiae, veterumque malorum</p>
  <p>Supplicia exercent, non habitura modum.</p>
  <p>(15) Illius inconstans si non metanoea fuisset,</p>
  <p>A caeco Ditis carcere liber erat:</p>
  <p>Nunc verò frustra dolet, aeternumque dolebit</p>
  <p>Mobilis Evripus, mobilitate miser.</p>
  <p>Quod te vult monitum, Lector, qui saepe cauere</p>
  <p>(20) Proponis vitae crimina foeda tuae :</p>
  <p>Propositum sed inane manet, factisque negatur,</p>
  <p>Vita nec est melior, nec cita fata times.</p>
  <p>Quare age, ne referas Eurîpum morte, videto,</p>
  <p>Eurîpum vita qui modo forte refers.</p>
  <p>Reverendissimo domino et Illustrissimo Principi D. Georgio ab
  Austria, Episcopo Leodiensi,</p>
  <p>Duci Bullonensi, Comiti Lossensi, Frater Liuinus Brechtus
  Antuerpiensis S.P.D.</p>
  <p>Prouocauit me et animauit omnibus obuia humanitas comitasque tua,
  ornatissime Praesul, et simplex animi candor, nihil mundani fastus aut
  supercilij prae se ferens, vt hunc qualemcunque ingenioli mei foetum
  amplitudini potissimum tuae dedicarem. Nec enim ignorare possum, quàm
  te expositum atque affabilem ijs exhibeas, quos alicuius tibi
  eruditionis nomen commendat: et Eurîpus noster impolitior licet, ac
  paucissimis notus, tam benignè à te tuisque iamdudum est exceptus, vt
  pro suo nunc modulo instructior limatiorque, ac per theatra notior
  factus, sub nullius malit praesidio, quàm doctissimi antistitis in
  manus hominum venire: Videlicet non parum sibi gratiae et authoritatis
  apud plerosque tam praeclaro nomine accessurum confidit, qui se
  aliôqui Leodiensibus tuis non simplici iure deberi contendit. Decreui
  proinde illius votis non vltra obluctari, qui per populosas mauult
  academias et vrbes discurrere, quàm retrusus domi in angulum, solus et
  ignobilis moerere. Atque utinam à latebris suis ad lucem productus
  praestare aliquausque possit, quod crebro nobis blandeque pollicetur,
  ne post tristem damnationis suae sententiam praeter decorum frustra
  videatur ab inferis emersisse. Praestabit autem si quorundam bene
  nonnunquam incipientium inconstantem ac momentaneam ferè
  resipiscentiam acriter castigauerit: efficaciter sui similes admonens,
  apprehenso semel aratro non retrospicere, timorem Dei non abigere, ad
  vomitum non redire: ne latam scilicet perditionis ingressi viam, in
  eundem corruant tormentorum locum. Quòd quidem vt efficacius, Deo
  cooperante, possit, seduli lectoris vicissim fuerit, purgatas ei
  aures, animumque praesentem adhibere. Immo studeat, quisquis hinc
  fructum expetit, vitam suam cum Eurîpi moribus diligenter conferre,
  humiliter persuasum habens, sub alieno sibi nomine nimis seriam ac
  domesticam fabulam narrari. Est enim quod hic tractamus argumentum è
  media hominum vita desumptum, hoc potissimum spectans, vt iuuentus
  caeca plerunque et lubrica, inconstantiam suam, vanitatem, foeditatem,
  velut in speculo diligenter inspiciat: inspectam agnoscat et
  exhorreat: agnitam, damnare discat et odisse: damnatam atque exosam,
  relinquere studeat et deplorare.</p>
  <p>Evripi autem nomen fabulae indidimus, quod inconstantis et malè
  prouidi adolescentis primae in ea sint partes, cuius mobile ingenium,
  lubricosque mores veteri alludentes prouerbio, ficticio Euripi nomine
  duximus insinuandum.</p>
  <p>Addidimus etiam inde actioni Tragoediae titulum, quòd in ea
  plusquàm tragica mala describantur, dum perditi adolescentis infraenis
  nequitia turbulentissimo clauditur exitu, et funesta mors desperantis,
  calamitatibus, poenis, opprobrijsque excipitur, nec finiendis vnquàm,
  nec mitigandis. Quae duo, mortem dico et infernum, vtinam diu
  multumque secum expenderent quotquot dulci fortuna ebrij, nouissima
  sua seriò prouidere negligunt, dissimulant, contemnunt: Nimirum quia
  gens sunt absque consilio et sine prudentia: gens inquam quae caeco
  praesentium amore fascinata, futura non prospicit: ignem illum
  inextinguibilem, nec cogitat, nec expauescit: Christoque illum
  terribiliter comminanti, reuera non credit. Et hic quidem tragoediae
  scopus, prout in prologo apertius testamur, nec Christiana
  professione, nec monastica (opinor) religione indignus.</p>
  <p>Caeterum ad assumptum argumentum et inexplicabilem malorum Iliadem
  pro dignitate tractandam, longèalio fateor opus fuisse artifice,
  praesertim hoc saeculo, vt admodum erudito, ita et delicato, nempe
  insigni Oratore et Poeta, qui splendido et instructissimo verborum
  rerumque apparatu et varijs affectibus ad viuum expressis, Tragicam
  spirare maiestatem sublimiori cothurno, foeliciore grandiloquentia
  potuisset.</p>
  <p>Quis Martem tunica tectum adamantina (inquit Lyricus)</p>
  <p>Digne scripserit ? et puluere Troico</p>
  <p>Nigrum Merionem? aut ope Palladis</p>
  <p>Tytidem superis parem?</p>
  <p>At quanto iustius ego ad describendas res maximè serias, arduas,
  graues, quae Actu quarto quintoque agitantur, longè me imparem fuisse
  confitebor ? Quis enim iusto sesquipedalium verborum terrore explicet
  inenarrabiles peccatoris animam agentis angustias, mortem iniqui vt
  pessimam, ita amarissimam: teterrimorum cacodaemonum horribiles
  aspectus, acerbissimos terrores, asperrimas insultationes, atrocissima
  conuicia, durissima verbera?</p>
  <p>Quis quaeso, vel mediocriter eruditus, non dico ad viuum exprimat,
  sed rudi saltem carbone non infoeliciter delineet, incomprehensibilem
  aeternae mortis horrorem et infernalium tormentorum inexplicabilem
  acerbitatem, exaestuantis iugiter gehennae ardores sempiternos,
  terribilem illum tenebrarum principem, praepositum mortis, caput
  impiorum, draconem rufum, et leonem e:fferum, desolatissimi denique
  reproborum gregis perpetua lamenta, eiulatio, mugitus, et vae, vae.
  Non sunt profecto haec nostrae paruitatis inscitiae vel infantiae,
  quamuis ea prorsus intacta noluerim praeterire: lubens proinde hanc
  Spartam ijs accuratius ornandam cedo, imo vt velint inuito, exhortor,
  obsecro quibus ad tam sublimia magnificè personanda liberius est
  otium, foelicius ingenium, instructior supellex verborum ac rerum,
  vberior eloquentia, amplior gratia, feruentior spiritus, exactior
  doctrina. His enim procliuius fuerit, quae humanum longè excedunt
  intellectum, maiori artificio et laude, iustoque sententiarum pondere
  explicare: modo in animum inducant saluberrimis id genus curis ad
  gloriam Dei et proximorum institutionem potius occupari, quàm in
  cantillandis putidis amoribus, poëticisve figmentis, non sine graui
  iuuentutis corruptela, ingenij sui neruos intendere. Nos interim
  struxisse contenti pro nostris opibus moenia, toti primum in hoc
  sumus, vt peccatores ad bona pigerrimos planeque incurios, in erroris,
  nequitiae, ac caecitatis suae, pleniorem notitiam inducamus: ostensa
  dehinc periculorum magnitudine, in quibus iugiter viuunt, ad efficacem
  eos malorum suorum poenitentiam, ruborem, odium, atque detestationem
  quantum possumus prouocemus.</p>
  <p>Vt autem consilij nostri summam plenius aperiamus, hîrc ea ordine
  tractantur quae non paucis à Pascha solent vsuuenire: videlicet quod
  plurimi poenitentiam potius simulent, quàm verè agant: multa Deo ac
  vicarijs promittant, et parum aut nihil praestent: magna de se
  praesumant, et ad primam tentationem animo concidant: luctae
  spiritalis taedio ilicò à concepto feruore torpescant: ociosi,
  desides, nauseabundi in via Dei obdormiant: mundana vanitate illecti
  quotidie magis deficiant et insolescant: per curiositatem oculorum, et
  aurium, in laqueos diaboli cadant: improborum consortio corrupti,
  timorem Dei prorsus abijciant. Fractis inde pudoris ac modestiae
  repagulis, intrepidè ad vomitum redeant: totos se voluptatibus
  tradant: ardore concupiscentiae, et carnis illecebris infatuati nihil
  pensi habeant: assiduo peccandi vsu in damnabilem mentis coecitatem et
  abyssum malorum veniant: concessum sibi tempus gratiae et
  poenitentiae, totum vitijs mancipent, voluptatibus dissipent,
  insatiabili libidine perdant: obliti Dei, coeli, suique, in morte
  aeterna obdormiant: mortui stultitiae suae atrocissimas poenas luant,
  tantoque acerbius coarctentur in tormentis, quanto se liberius
  dilatauerunt in delicijs.</p>
  <p>Haec sunt ferè humanissime Praesul, quae Christiano lectori
  promittit Eurîpus, modo defaecata mente diligenter fuerit
  excussus.</p>
  <p>Nec solùm haec docet, profusa varietate verborum, Trgoedia, sed
  hijs quoque consentanea erudito spectatori in exhibitione insinuabat
  ordinata Inscriptio seu Dispositio scoenarum. Studio enim scaenas seu
  domos in theatro hoc ordine distinxeramus, vt Prima ad dexteram esset
  domus Timoris. Secunda, Antrum Acediae. Tertia, Vita communis, hoc
  est, vulgaris seu communis populi. Quarta, Viridarium mundi. Quinta,
  domicilium Mortis. Postrema, Infernus seu gehenna. Studio inquam, sic
  scaenas dum agretur fabula instruxeramus, studio nunc dicti ordinis
  mysterium obiter indicabimus. Timor itaque Dei primus est spiritalis
  vitae gradus, in quo quisquis non perstiterit, ilico à labore
  studioque virtutis degenerans, in solitam vitae mollitiem,
  tepiditatem, desidiamque recidit. Hinc per Acediam factus remissior,
  suaeque salutis negligentior ad corruptos vulgi mores vanus,
  dissolutus, incuriusque relabitur. Coelesti inde gratia destitutas, se
  voluptatum studio tam ardenter, intrepidè et pertinaciter mancipat, vt
  caeci vel phrenetici more ad mortem ac gehennam ridens procurrat. Et
  haec quidem de scoenis.</p>
  <p>Nunc ne quis spiritalium rerum imperitior, vel perplexus haereat
  vel impingat in limine, operaeprecium videtur et de viarum discrimine,
  quarum creberrima vbique hic fit mentio, aliquanto diffusius verba
  facere.</p>
  <p>Viae itaque istae dextera et laeua, arcta et spaciosa, quarum
  dominus Jesus Mat. 7. meminit, significant nobis plurimum inter se
  dissidentes affectus, studia, mores, conuersationem atque scopum
  filiorum Dei, et amatorum huius mundi. Quanquàm enim idem maris aequor
  aramus, vbique obnoxij mortalitatis huius fluctibus et procellis:
  esto, Christianae professionis vtrique, eundem portum quaerere
  videamur: plurimum tamen in remigando dispares, in velificando
  dissimiles sumus. Quod quidem non exiguum inter vtrosque studiorum
  discrimen, tametsi nunc viros spiritales non lateat, longè tamen
  notius et omnibus perspicuum magis magna illa iudicij dies reddet.</p>
  <p>Ex his porro duabus orbitis, sinistra illa ac spaciosa perditionis
  via inuentu non est difficilis, vt ad quam nostra nos sensualitas,
  siue caro: laxiora sequentium promiscua multitudo: et tot vbique mala
  exempla non tam pelliciunt, quàm propellunt. Nos nihilominus scaena I.
  Actus tertij, istam latam et spaciosam viam, his versibus vtcunque
  lectori ostendimus:</p>
  <p>Securus ergo Eurîpe sis, et omnium</p>
  <p>Torquere pectus scrupulosum quae solent etc.</p>
  <p>Et paulo post, eodem loco:</p>
  <p>Animo molestum quicquid aut contrarium,</p>
  <p>Durúmque sentis triste, acerbum, rancidum,</p>
  <p>Statim reuelle, seduloque extermina,</p>
  <p>Chartis, fritillo, poculis, nugis, mero, etc.</p>
  <p>Ecce desyderia carnis, ecce vitam amatorum istius mundi, ecce viam
  in speciem latam, amoenam ac floridam: Vt enim bene scripsit
  Poeta:</p>
  <p>Molle ostentat iter via lata, sed vltima meta</p>
  <p>Praecipitat captos, volvitque per ardua saxa.</p>
  <p>At contra: arctam vitae semitam verè inuenire, à lata vitiorum
  orbita prudenter secernere, in omnibus earn nusquam reflexo
  perambulare vestigio non facilè est, nec cuiusuis. Nec mirum sanè, cùm
  dicat veritas: Et pauci sunt qui inueniant eam, haud dubiè: quia
  debita solicitudine, affectu, ac sedulitate non quaerunt. Ad arctam
  ergo viam (vt aliquid dicamus) hoc est vere Christianam vitam (nostro
  iudicio) haec ferè pertinent:</p>
  <p>Deum super omnia purè, fideliter et ardenter amare, desyderare,
  quaerere.</p>
  <p>Studiosè ac syncerè Creatorem suum honorare, colere ac timere.</p>
  <p>Praecepta ipsius et ecclesiae, exactè seruare.</p>
  <p>Nullius hominis causa vel minimum Dei mandatum praeuaricari.</p>
  <p>Nulla omnino ratione ab ecclesiae castris deficere: sed quaecunque
  ab ecclesia catholica fide indubitata tenentur, eadem syncerè,
  simpliciter, integrè more patrum credere, et in nullo huiusmodi
  haesitare, vacillare, claudicare.</p>
  <p>Religiosum debitumque cultum, Beatissimae Mariae virgini et omnibus
  sanctis impendere.</p>
  <p>Iustè, pièe, sobriè et castè viuere.</p>
  <p>Pacem (quantum in se est) cum omnibus seruare.</p>
  <p>Rigidè seipsum in omnibus quae agit, loquitur. cogitat
  obseruare.</p>
  <p>Lubricam ac petulantem linguam, tanquàm efferam beluam assidua
  seueritate cohibere.</p>
  <p>Exteriores sensus ab omni quod illicitum est vel periculosum,
  strennuè coercere.</p>
  <p>Omni diligentia cor suum custodire.</p>
  <p>Peccandi occasiones studiosè tollere et resecare. pericula
  vitare.</p>
  <p>Neminem verbo, vel facto laedere.</p>
  <p>Ad offensi fratris reconciliationem. ilicò accurrere.</p>
  <p>Nemini offendiculo esse, ab omni specie mali abstinere.</p>
  <p>Nemini quicquam praeter synceram dilectionem debere.</p>
  <p>Omnibus pro sua facultate citò et plenè satisfacere.</p>
  <p>Piè indolere proximorum casibus et miserijs.</p>
  <p>In operibus misericordiae tam spiritalibus, quàm corporalibus
  strennuè se exercere.</p>
  <p>Vias suas diligenter et crebrò scrutari.</p>
  <p>Quae sunt vocationis suae, officij, professionis et ordinis
  frequenter expendere, studiosè investigare, viriliter exequi.</p>
  <p>In dubijs et controversijs peritiores consulere, aliorum iudicio
  magis, quàm suo sensui credere: sacris doctorum consilijs potius
  acquiescere, quàm suae ipsius prudentiae inniti.</p>
  <p>Vitam suam quotidie ad calculum reuocare, crebrò et exactè
  confiteri: praeteritos lapsus amarè deplangere: quotidianos defectus
  et spiritales miserias deflere.</p>
  <p>Nihil temerè aggredi vel innouare.</p>
  <p>Timorem Dei semper prae oculis habere.</p>
  <p>Ab improborum consortijs et colloquijs sedulò se subtrahere.</p>
  <p>Adulatores, susurrones, detractores, maledicos, et potissimum de
  haeresi suspectos, tanquàm certissimas animae pestes fugere.</p>
  <p>Mundanam curiositatem, luxum, et pompam odisse.</p>
  <p>Immaculatum se ab hoc saeculo custodire.</p>
  <p>Turbulentos animi motus placida tranquillitate fraenare.</p>
  <p>Irae, indignationis, inuidiae, impatientiae, ac superbiae bestiales
  impetus viriliter retundere.</p>
  <p>Contra passiones suas et prauas consuetudines quotidie
  dimicare.</p>
  <p>Cum interiori homine subinde rixam conserere.</p>
  <p>Proprijs diffisum viribus continuò orare, flere et ingemiscere.</p>
  <p>Pro animabus omnium fidelium defunctorum creberrimas Deo preces
  fundere.</p>
  <p>Humiliari sub potenti manu Dei.</p>
  <p>Aduersa omnia quamlibet acerba atque indigna, aequanimiter ferre,
  gravioribus se dignum credere.</p>
  <p>Transitoria denique omnia fortiter contemnere, crebrò et ardenter
  ad aeterna suspirare.</p>
  <p>Et his quidem et id genus artibus ac studijs dignè Christo et
  Euangelio viuitur, per angustam portam ad coelestis patriae
  latitudinem contenditur, regnum coelorum pia quadam, sed mascula
  violentia rapitur. Assidua siquidem nostri abnegatione, perfecta
  veteris hominis expoliatione, quotidiana crucis baiulatione, vestigia
  Christi sequimur. Coelesti regno vim inferimus, ad aetemam salutem,
  requiem et gloriam properamus.</p>
  <p>Caeterùm vbi haec principio dura, inamoena, aspera, Eurîpi
  similibus proponuntur, tanquàm obiectis in via subitò spinis, rupibus
  ac salebris, animo perculsi ilicò turbantur, intepescunt,
  scandalizantur, retrocedunt, ad vomitum redeunt, atque adeo, deterius
  quàm vnquàm prius aberrantes, de se desperant: nimirum quia caro sunt,
  quia mollioribus assueti, quia supinè negligentes et incurij, aut
  nimia sui fiducia praesumptuosi.</p>
  <p>Porrô cùm inter caetera maxima esse videantur impedimenta verè
  conversionis. Obliuio fidei, Christo datae in baptismo : et crebrius
  in poenitentiae sacramento renouatae. Diffidentia divini auxilij et
  praesidij, et Respectus praesentis laboris: nos ea varijs amoliri
  rationibus, nec iniuria, sub persona Timoris conati sumus. Proptereà
  enim paucissimi verè conuertuntur, et Deo fideliter seruiunt, quia
  voti in baptismo aediti, vnà cum arenuntiatione diaboli et pomparum
  eius, sunt obliti: quia oculos et cor efficaciter ad coelum non
  sustollunt nec habitant in adiutorio altissimi: quia sic praesentem
  respiciunt tribulationem et laborem, vt immemores sint aeternae post
  haec quietis et afflictionis, poenae et gloriae. Maximum autem horum
  impedimentorum in tyronibus videtur diffidentia coelestis praesidij.
  Quare selectum vnum aut alterum locum ex aureis libris Confessionum
  beati Augustini in carmen nostrum studiosè transtulimus, vt huic malo
  opponeremus. Idque vt pleráque alia consilio doctissimi,
  religiosissimique vir M. Cornelij Croci Amstelredami, qui (vt est ad
  prmouendum pietatis studion feruidissimo affectu) Eurîpum à capite
  vsque ad calcem fidelissmè excussit et castigauit. Sicuet et M.
  Augustinus Hunnaeus Theologus. Locus autem Beati Augustini 8.
  Confessionum sic habet: ’Tu non poteris quod isti et istae ? an verò
  isti et istae in semetipsis possunt, ac non in Domino Deo suo? Quid in
  te stas? et non stas. Proijce te in eum, noli metuere, non se
  subtrahet vt cadas: Proijce te securus, excipiet te, et sanabit te’,
  etc. Verissimè quidem et efficacissimè clarissimus ille doctor quae in
  se senserat omnibus verè conuerti volentibus, exposuit: sed plurimi è
  vulgo poenitentium Eurîpum continuò tergiiersantem, et nunc hoc, nunc
  illud temerè causantem, malunt imitari, quàm viro sanctissimo optimè
  licet monenti, auscultare.</p>
  <p>Fecimus autem hunc ipsum adolescentem ad pristina carnis desideria
  nequiter relapsum, Actu tertio à Venere iratum discedere, vt hinc
  colligat sagax lector, quae ad institutionem rudiorum visum est hîc
  subnectere.</p>
  <p>In primis, neminem prima statim fronte vel impetu, omnem prorsus
  exuere modestiam atque pudorem, sed sensim depudescere et insolescere,
  gradatim ad detestabilem impudentiam et mentis caecitatem perduci.
  Mortuus enim Lazarus, sed quatriduanus foetet, et peccator cùm in
  abyssum malorum venerit, contemnit.</p>
  <p>Deinde, quòd graui nonnunquàm molestia fatigati, aut improbitate,
  fastuque muliebri ad horam exasperati, fornicatores, concubinarij,
  adulteri, immundi, molles, quasi iam nouo spiritu afflati, ostendunt
  spem poenitentiae, sed inueteratae consuetudinis constricti vinculis,
  dum salubriter cogitata, vel tepidè exequuntur, vel negligenter
  procrastinant, in eadem mox vitia ac longe deteriora labuntur:
  videlicet quia peccandi occasiones viriliter non resecant, super
  salute sua peritiores non consulunt, vel benè monentibus, non
  acquiescunt, debitam sibi vim inferre negligunt, se totos ad
  incessanter orandum pro gratia non conuertunt.</p>
  <p>Tertio, in quas abominationes, scelera et flagitia propter
  ingratitudinem suam plerique corruant, qui desyderabilem spiritus
  dulcedinem quandoque gustauerunt. Completur enim in quibusdam
  terribili, sed iustissimo Dei iudicio, quod de sapientibus gentilium
  scribit Paulus ad Rom. I.: ’Propter quod tradidit illos Deus in
  desyderia cordis eorum in immunditiam, vt contumelijs afficiant
  corpora sua in semetipsis’, etc.</p>
  <p>Et his quidem ita discussis, in caeteris non admodum haerebit
  (opinor) quisquis humanarum rerum non prorsus expers est, modo
  carnalia sua desyderia, inconsulta consilia, turbida studia, temeraria
  vota, ridiculas curas, insanos affectus, pudendos lapsus, sinuosos
  adolescentiae anfractus, atque adeo totum veterem hominem suum cum ijs
  quae hîc leget, studiosè voluerit conferre.</p>
  <p>Porrò actum quartum et quintum (quanquàm in actione nonnullis visi
  sint prolixiores) non multum abbreuiauimus. Verbosius enim ea
  peccatoribus inculcanda putamus, quae meritò deberent expendere
  frequentissimè, et efficaciter sibi in memoriam reuocare. Esto, quidam
  illibentius ea audient legentque: nimio tamen praestat id genus acerba
  salubriter iam reuoluere, quàm ijs neglectis, incomparabiliter postea
  acerbiora pati. Si cui proinde immodicus videbor, in amarulentis
  daemonum insultationibus, si prolixior in explicandis inferorum
  terroribus et poenis, attendat obsecro, quòd inueteratis languoribus
  acriora parentur pharmaca: et graui oppressos somno vellicare,
  pulsare, quassare, et nonnunquam lecto detrahere oporteat, priusquàm
  nido prosilier velint aut valeant. Videlicet eam mentem habemus
  plerique (non modò peruersi et obstinati, sed tepidi quoque ac
  fastidiosi) vt nisi audito prolixiore sonitu, terribiliter clangentis
  buccinae non tremamus, qui ad solita terriculamenta, tanquàm iam
  obsoleta supinè stertimus.</p>
  <p>Ad veteres siquidem scripturarum minas assiduo sic vsu ac
  familiaritate obsurduimus, vt nisi importunius nostra nobis caecitas,
  calamitas atque perditio inculcetur, ab inueterata mentis ignauia
  plenè non expergiscamur. Conciones quidem sacras (praesertim
  eloquentia nobis et eruditione impensius placentes) non illubenter,
  imò et cupidè audimus, sed ferè non aliter atque carmen musicum, quod
  suaui, dulcique sono mulcet aures. Nihilo enim vel emendatiores vel
  feruentiores templo egredimur, quàm intrauimus, pristinae desidiae
  solitisque vitijs suauiter indormire non desinimus, ad lachrymosae
  compunctionis amaritudinem rarissimè extimulamur.</p>
  <p>Proinde quum tam multi nostra memoria arctum vitae tramitem nimium
  dilatauerint et inculcata vbique diuina clementia, benignitate,
  misericordia districtum Dei iudicium, pondus diuinae iustitiae,
  intolerabilem gehennae horrorem, et infernalium tormentorum
  acerbitatem, propemodum intacta reliquerint: perutile omnibusque modis
  expediens iudicaui, peccatores nimis plerunque securos, coecitatis ac
  periculi sui acrius prolixiusque admonere. Vtile inquam, fore duxi, si
  in recensendis futuri saeculi malis studiosè immorarer, atque
  insisterem diutius: si fortè quidam acerrimis gehennae supplicijs
  velut coram se positis exterriti, salubriter paueant, sibi ipsis
  metuant, medullitus compungantur.</p>
  <p>Quae verò de durissimo mortis agone ac damnatorum tormentis
  diffusius tractauimus, ita velim accipiant et amplexentur Eurîpi
  similes, non quasi poëtica figmenta, aut de nostra conficta capite
  somnia, sed vt Canonicis scripturis, sanctorumque patrum sententijs
  consona. Quae si cui insuauia, prolixiora, et nimis rigida videbuntur,
  legat obsecro, vel vnum Dionysium Chartusiensem in libello de Quatuor
  nouissimis, et inueniet nos pro argumenti vbertate perpauca, pro
  immensa rei mole scripsisse exigua.</p>
  <p>Si cui, dico, onerosa fuerit aut odiosa subinde replicata gehennae
  et ignis aeterni mentio, cogitet obsecro, quanto intolerabilius
  aliquando non paucis fortè nostrum erit, habitare cum igne deuorante:
  excruciari ardoribus sempiternis : perpetuò, sed frustra plangere:
  assiduo moerore contabescere: interminabili luctu affligi: prae nimij
  doloris rabie stridere dentibus, terribiliter infremere, eiulare, ac
  mugire: superbissimorum denique daemonum tyrannide oppressos, toties
  (prae angustia spiritus) emittere voces ut parturientis.</p>
  <p>Si quis fortassis audire non sustinet damnati spiritum tam
  terribiliter sibi et alijs maledicentem, diligenter expendat obsecro,
  quanto grauius erit reproborum permistum turbis, iugiter audire
  terrores, et conuicia daemonum, stridorem verberum, strepitum
  flammarum, horrenda tonitrua, clamores confusos, vlulatus dissonos,
  lamenta denique, fremitus et blasphemias, quas inextinguibilis illius
  ignis semper rediuiua incendia infoelicissimis extorquebunt. O quàm
  salubre plerisque foret haec potius, hisque similia subinde reuoluere,
  quàm tot bonas horas ignauo otio perdere, tot floridos dies ludis et
  friuolis occupationibus dissipare. Verùm quia id genus funesta secum
  frequenter versare (quanquam est necessarium) insuaue videtur et
  permolestum, videant caeci huius mundi amatores, ne aliquando cogantur
  perpeti, quae modo nolunt praemeditari. Quomodo enim sustinebunt
  intolerabile iudicium gehennae, qui mortis et inferorum nec mentionem
  ferunt? Reuera popule insipiens, et grauis iniquitate, qui te beatum
  dicunt, qui vitae tibi callem dilatant, qui molles puluillos sub omni
  cubito manus consuunt, qui blandiuntur dico et adulantur tibi, qui
  credenti mendacijs placentia magis quàm vera loquuntur, ipsi te
  seducunt, et viam gressuum tuorum dissipant. Non enim (quod prophetici
  est officij) iniquitatem tibi tuam syncerè aperiunt, ad agendam
  poenitentiam sedulò non extimulant, iram viuentis Dei et aeterna
  supplicia fideliter non annunciant.</p>
  <p>Et haec quidem dicta sint camalibus, lubricis, incurijs,
  praesumptuosis, obstinatis, qui cùm peccare quotidie non desinant,
  veram agere poenitentiam, vel dissimulant, vel negligunt.</p>
  <p>Atque vtinam cum gratia Dei, haec ipsa quae dicimus, sic ferrea
  istorum pectora penetrent, vt vel nunc tandem salubri terrore
  concussi, resipiscant: sic territos iam et resipiscentes emolliant, vt
  vitijs eorumque occasionibus perfectè resecatis, vitam suam cum Dei
  adiutorio, in melius seriò commutare pergant. Tam efficaciter denique
  intus illustrent, vt damnationis suae proxima pericula semper prae
  oculis habentes, se in sanctioris vitae studio ad mortem vsque
  constanter, iuuante Deo, contineant.</p>
  <p>Sed quò nos ornatissime Praesul, supra epistolarem angustiam
  flebilis argumenti miseranda foecunditas prouexit ? quo praeter omnem
  expectationem rapuit ardens studium desyderijs promiscui lectoris
  satisfaciendi? Non ausim vltra abuti patientia tua, Illustrissime
  Princeps, tantum oro, vt hunc foetum eo vultu excipere digneris, quo
  consueuisti illius parentem. Sic enim futurum spero, vt in tuam
  receptus tutelam, pluribus hic labor noster prosit, et mihi stimulus
  addatur atque fiducia, quae adhuc sub manibus sunt, omnibus auitae
  pietatis amatoribus communicandi.</p>
  <p>Parauimus enim iamdudum ad ampliorem mentis refectionem, fercula
  (absit vbique iactantia, aliquanto his suauiora: Carmina, inquam,
  spiritali condîta dulcedine, diuersis temporibus locisque ab ingressa
  religione, à nobis scripta, quae in sylvam nunc vnam studiosè
  digerimus, vt recognita, emaculata, approbata, si Dominus dederit,
  brevi aedamus. Dominus Iesus, te diu mente et corpore seruet
  incolumem. Vale. Lovanij Calend. Augusti Anno Domini, 1549.</p>
</div>
<div type="level1" xml:id="main">
  <head>Main</head>
  <p></p>
</div>
<div type="level1" xml:id="prologus-cum-argumento-in-euripum-tragoediam.">
  <head>1. PROLOGUS cum argumento in Euripum Tragoediam.</head>
  <p>Actam Louanij in Paedagogio Falconensi, Anno Domin 1548. Calend.
  Iulij.</p>
  <p>Saluete mystae literarum candidi,</p>
  <p>Commendat ampla quos vel eruditio</p>
  <p>In disciplinis institutos serijs:</p>
  <p>Vel artium seueriorum ancillulae</p>
  <p>(5) Adhuc camoenae blandiores occupant.</p>
  <p>Saluete cuncti, quotquot hac in area</p>
  <p>Iuuenes, senesque, parulisque assistitis:</p>
  <p>Animi salutem, corporisque perpetem</p>
  <p>Grex noster optat omnibus vobis, petens</p>
  <p>(10) Vt actioni praebeatis vos nouae</p>
  <p>Alacres, benignos, expeditos, candidos.</p>
  <p>Absint sonoro quaesumus cum murmure</p>
  <p>Strepitus, cachinni, futilesque ineptiae:</p>
  <p>Fructumque quicquid spiritalem fabulae</p>
  <p>(15) Posset susurris impedire stridulis.</p>
  <p>Nec enim canoris delicatas versibus,</p>
  <p>Vel dictione delinire florida</p>
  <p>Gestimus aures, hoc sed impensissime</p>
  <p>Desyderamus, (sit procul iactantia)</p>
  <p>Consyderetur vt ipsa res potissimum</p>
  <p>Vtcunque verbis explicata non malis,</p>
  <p>Pressum frequenter caecitate non leui</p>
  <p>Hominem laborat quae sibi ipsi ostendere:</p>
  <p>(20) Quantisque semet ingerant periculis,</p>
  <p>Caeci ac supini carnis ac mundi asseclae,</p>
  <p>Dei timore dum repulso, luxui,</p>
  <p>Veneri, fritillo, crapulaeque seruiunt:</p>
  <p>Operumque carnis quale sit stipendium,</p>
  <p>(25) Aeterna nempe mors, gehenna, Tartarus.</p>
  <p>Haec summa rerum, quas notari poscimus</p>
  <p>Animisque uestris imprimi medullitus.</p>
  <p>Vt quotquot ampla saeculi per compita</p>
  <p>Vitae relicto deuiarunt tramite</p>
  <p>(Astare possunt forte quales plurimi)</p>
  <p>Euripi acerba sorte perculsi tremant :</p>
  <p>Nimirum eisdem sordibus pleni et malis.</p>
  <p>Summique regis cooperante gratia,</p>
  <p>Dignis laborent poenitentum fructibus</p>
  <p>Tormenta luctus sempiterni euadere.</p>
  <p>Sed inter ista ad Comicam lasciuiam</p>
  <p>Spectare quaedam liberè praedicimus.</p>
  <p>(30) Quae dum decoro seruit author, ac suam</p>
  <p>Gestit petulcis caecitatem ostendere,</p>
  <p>Hinc inde sparsit, visa res vt poscere,</p>
  <p>Sed temperatè, scrupulosè, sobriè,</p>
  <p>Praeberet vlli ne quod offendiculum,</p>
  <p>(35) Prodesse quaerens quo ad licebit omnibus.</p>
  <p>Spectare et ipsum hoc ad decorum credidit,</p>
  <p>Suggestiones pestilentes daemonum</p>
  <p>Blasphemiasque efferret vt licentius:</p>
  <p>Et quae subinde in cordibus versarier</p>
  <p>(40) Et ore spurco dyscolorum existimat,</p>
  <p>Verbis ut aptis explicaret plenius.</p>
  <p>Vel hinc iuuentus discat vt caecutiens,</p>
  <p>Quo suggerente proloquantur talia,</p>
  <p>Imaginentur, concupiscant, factitent:</p>
  <p>(45) Quae propter Orci mancipari incendijs</p>
  <p>Damnatum iniqui spiritum videbitis.</p>
  <p>Spectet iuuentus haec proinde lubrica,</p>
  <p>Infraenis, effrons, turbulenta, improuida:</p>
  <p>Si fortè blando delibuta carmine,</p>
  <p>(50) Ad saniora prouocetur serio.</p>
  <p>Quam conciones tot sacrae non eorrigunt,</p>
  <p>Nec ipsa Christi verba: quanquàm erebrius,</p>
  <p>Sed corde lecta non satis pio ab improbis.</p>
  <p>Haec ipsa volo, multum diuque pensitent</p>
  <p>Iuuenes petulci, maximè catastrophen</p>
  <p>Non fabulosae seriam tragoediae :</p>
  <p>Afflante summi regis vt clementia,</p>
  <p>Compunctionis impleantur spiritu,</p>
  <p>Tantisque vel nunc territi periculis</p>
  <p>Flexus sinistri mox relinquant tramitis.</p>
  <p>Sed explicemus periocham nunc fabulae</p>
  <p>Vt prosequamur congruo ordine omnia.</p>
  <p>Feruore dum correptus Euripus breui,</p>
  <p>(Sub Pascha solet vt plurimis contingere)</p>
  <p>(75) Meditatur arctae semitam ingredi viae:</p>
  <p>Metu laboris fractus ac socordia</p>
  <p>Obdormit: inde ad vanitatem seculi,</p>
  <p>Venerisque amorem illectus à Cupidine,</p>
  <p>A se Timorem pellit, atque gratiae</p>
  <p>(80) Seruire tempus cogit Aphrodisiae:</p>
  <p>Indormiensque crapulae ac libidini</p>
  <p>Mortis pauendae spiculo transfigitur.</p>
  <p>Venus et Cupido spiritum illusum diu</p>
  <p>Flammae perennis in barathrum pertrahunt.</p>
  <p>(85) Rei ecce summam: pro virili quàm mei</p>
  <p>Vobis sodales exhibere gestiunt.</p>
  <p>Vt discat ex his plurimorum caecitas,</p>
  <p>Quàm pestilens praesumptio sit et acedia</p>
  <p>Dei ministris, subdolique daemones,</p>
  <p>Trames salutis arctus, atque homo fragilis,</p>
  <p>Iuuenta caeca, vita mortalis fugax</p>
  <p>Mendax voluptas, mors iniqui pessima.</p>
  <p>At vos (redire spiritali si domum</p>
  <p>Non absque fructu vultis) attenti state</p>
  <p>Taciti et quieti si sedere non datur :</p>
  <p>Bonique lapsus consulentes obuios</p>
  <p>(Pia charitatis suadet vt benignitas)</p>
  <p>(100) Nostram iuuate industriam silentio.</p>
  <p>Quòd si decorum forte cui videbitur,</p>
  <p>Tragicaeve leges parcius seruarier :</p>
  <p>Haec mente secum non iniqua cogitet.</p>
  <p>Non est prophanis legibus gentilium</p>
  <p>Tam Christiana veritas obnoxia,</p>
  <p>Pietasque strictis sic premenda regulis,</p>
  <p>Vt examussim scrupulosis debeat</p>
  <p>Parêre scitis ethnicorum et voculis.</p>
  <p>Sed Christianis debet hic scriptoribus</p>
  <p>Scopus esse summus, ac labor primarius,</p>
  <p>Vt digna Christo, proximis salubria</p>
  <p>In vulgus aedant, nec morentur lubricos</p>
  <p>Hominum fauores, vana vel praeconia,</p>
  <p>Fugaciora rore, ventis, fluctibus.</p>
  <p>Nunc (actioni ne qua contingat mora)</p>
  <p>Ad ludiones intro, mox vt prodeant.</p>
</div>
<div type="level1" xml:id="personae-dramatis.">
  <head>2. PERSONAE DRAMATIS.</head>
  <p>Venvs et Cvpido, Diabolico schemate, Actu Primo, Quarto, et
  Quinto.</p>
  <p>Venvs et Cvpido, forma humana, et cultu maximè eleganti, mundano,
  ac pomposo, Actu Secundo et Tertio.</p>
  <p>Evripvs adolescens, amictu pauperis viatoris primum: deinde
  vestibus splendidis et pomposis, à Cupidine ei suppeditatis.</p>
  <p>TIMOR DEI, senex incana barba, in habitu sacerdotali vel
  philosophico.</p>
  <p>TEMPUS GRATIAE, Puer alatus et stolatus instar angeli, clepsydram
  manu tenens.</p>
  <p>MORS, armata iaculo.</p>
  <p>PESTIS MORTIS PEDISSEQUA, instructa arcu et pharetra.</p>
  <p>ANIMA EURIPI ATERRIMA, vincta, et aspectu horribilis.</p>
  <p><hi rend="bold">CHORI LAMENTANTIUM.</hi></p>
  <p><hi rend="bold">CHORUS DAEMONUM AËRIORUM.</hi></p>
  <p>ACTUS EURIPI PRIMUS <milestone unit="folio" facs="B5v"/></p>
  <p>VENUS. CUPIDO.</p>
  <p>Siccine, Cupido, spiritu afflatus nova</p>
  <p>Euripus esse noster amens desijt,</p>
  <p>(105) Ducem sequutus tetricum Dei metum?</p>
  <p>Evasit ungues ille nostros improbus,</p>
  <p>Artes, dolosque compedes et retia</p>
  <p>Fervore in ipso mollis adolescentiae?</p>
  <p>Aequo quis istud ferre possit pectore?</p>
  <p>CUPIDO</p>
  <p>(110) Evasit, inquis? non per atras Cerberi</p>
  <p>Ditisque fauces: sed calore improvido</p>
  <p>Repente tactus (ut iuventus assolet)</p>
  <p>Patêre coeli regna iam putat sibi:</p>
  <p>Vix obtinenda mille post angustias,</p>
  <p>(115) Curas, dolores, lachrymas, pericula.</p>
  <p>Expers laborum mira persuadet sibi,</p>
  <p>Quae mox in arcti fronte callis corruent.</p>
  <p>VENUS</p>
  <p>Quis quaeso, traxit illum ad istam amentiam,</p>
  <p>Iuvenem ac tenello delicatum corpore?</p>
  <p><milestone unit="page" facs="48"/></p>
  <p><milestone unit="folio" facs="B6r"/></p>
  <p>CUPIDO</p>
  <p>(120) Stomachosus ille, et lippiens cucullio</p>
  <p>Terrere saevis qui minis plebem solet,</p>
  <p>Instar iuvenci mugiens e pulpitis: <milestone unit="folio" facs="B6r"/></p>
  <p>Hic atrae mortis territum formidine,</p>
  <p>Ac fascinatum occulta per susurria,</p>
  <p>(125) Euripum ad istam perpulit vaesaniam,</p>
  <p>Ut laeta mundi blandientis abdicans,</p>
  <p>Meditetur arctam permeare semitam.</p>
  <p>Sed ab instituto (si quid in me astutiae est)</p>
  <p>Errore, nostris avocabitur dolis:</p>
  <p>(130) Graviterque lapsus tam profundè corruet,</p>
  <p>Ut ad salutem exurgere ultra non queat.</p>
  <p>VENUS</p>
  <p>Quibus is ta quaeso machinis, ac fraudibus</p>
  <p>Confecta reddes?</p>
  <p>CUPIDO</p>
  <p>Post docebit exitus:</p>
  <p>Nunc inter ipsas callis arcti angustias,</p>
  <p>(135) Inusitata fractum amaritudine,</p>
  <p>Moerore, curis, taedio, atque acedia,</p>
  <p>Sic obruamus, sic praemamus obrutum,</p>
  <p>Pigro ut sopore victus, altum dormiat:</p>
  <p>Nudumque telis porrigat nostris latus,</p>
  <p>(140) Impunè amoris vulnerandus spiculo.</p>
  <p>VENUS</p>
  <p>Age o scelestum devoremus transfugam:</p>
  <p>Tu delicati membra lassitudine,</p>
  <p>Moerore pectus sic fatiga et obrue,</p>
  <p>Ut fessus ultra progredi dextra neget:</p>
  <p>(145) Ego saxa, spinas, cum lapillis asperis</p>
  <p>Euntis ante congeram vestigia:</p>
  <p><milestone unit="page" facs="50"/></p>
  <p>Ut permolestis urgeatur scrupulis,</p>
  <p>Suumque vecors institutum exhorreat. <milestone unit="folio" facs="B6v"/></p>
  <p>CUPIDO</p>
  <p>Curemus ergo haec ipsa uterque strennuè,</p>
  <p>(150) Cogamus illum ad illecebras pristinas</p>
  <p>Cito redire, hinc impotenti perfugam</p>
  <p>Amore caecum, in omne pertraham nephas:</p>
  <p>Seis, quanta pestis sit amor adolescentiae.</p>
  <p>VENUS</p>
  <p>Iam faxo dis cat iste noster sanctulus,</p>
  <p>(155) Vis quanta nobis, impetus, solertia.</p>
  <p>Eccum sed illum, cum Timore ac Tempore,</p>
  <p>Libet aucupari, quid loquantur improbi.</p>
  <p>1,2</p>
  <p>TIMOR DEI. EURIPUS.</p>
  <p>Euripe, fac sis masculo nunc pectore,</p>
  <p>Summi ministrum ut esse principis decet:</p>
  <p>(160) Iugumque Christi mite fer viriliter,</p>
  <p>Rapias perennis ut coronam gloriae,</p>
  <p>Suis paravit quam Deus fidelibus.</p>
  <p><milestone unit="page" facs="52"/></p>
  <p>EURIPUS</p>
  <p>Paratus asto, duc volentem, quo lubet,</p>
  <p>Habiturus admandata quaevis impigrum.</p>
  <p>(165) O lux perennis, o superna civitas,</p>
  <p>O dulce coelum, quando vobis perfruar?</p>
  <p>A mole earnis liber huius foetidae.</p>
  <p>Suspirat ad vos mens anhela, o coelites,</p>
  <p>In pace semper qui beata vivitis,</p>
  <p>(170) Omnis laboris ae doloris inseij.</p>
  <p>TIMOR</p>
  <p>Prius memento sed tibi eertamina</p>
  <p>Instare multa, angustias, perieula,</p>
  <p>Desyderata quam fruaris gloria. <milestone unit="folio" facs="B7r"/></p>
  <p>Proinde temet peetore imperterrito</p>
  <p>(175) Oppone eunetis hostium eonatibus,</p>
  <p>Cordisque totam collocans fiduciam</p>
  <p>In Conditoris optimi potentia,</p>
  <p>Ne cede vanis improborum insultibus:</p>
  <p>Qui nisi volentem non valent prosternere.</p>
  <p>(180) Cave labore fraetus aut molestia,</p>
  <p>Vel arma iaetes, terga vel des degener.</p>
  <p>EURIPUS</p>
  <p>Ego terga vertam? frangar aut laboribus,</p>
  <p>Suavitate delibutus coelica?</p>
  <p><milestone unit="page" facs="54"/></p>
  <p>Non tanta nostrae mentis inconstantia est,</p>
  <p>(185) Ut infidelis esse tam bono queam</p>
  <p>Regi Deoque, crede nunquam hoc fecero:</p>
  <p>Nee si iuberet ille me mox emori.</p>
  <p>TIMOR</p>
  <p>Euripe, disce pressius de te loqui,</p>
  <p>Nihilque magni de tua praesumere</p>
  <p>(190) Virtute posthac, viribus, prudentia,</p>
  <p>Iustus superbum ne sinat labi Deus,</p>
  <p>Exosus omnem graviter arrogantiam.</p>
  <p>EURIPUS</p>
  <p>Ego tam benignum principem quî deseram,</p>
  <p>Labive possim? cum futurae gloriae</p>
  <p>(195) Inusitata senserim praeludia,</p>
  <p>Labore spero possidere quam brevi</p>
  <p>Optata cum mors hine volentem eduxerit.</p>
  <p>TIMOR</p>
  <p>Vide ante pugnam ne triumphum concinas,</p>
  <p>Nam multa restant bella, sudores, mala <milestone unit="folio" facs="B7v"/></p>
  <p>(200) Superanda dextri eallis inter aspera,</p>
  <p>Coeli priusquam perfruare gaudijs.</p>
  <p>EURIPUS</p>
  <p>Speetabis ipse, quam resistam fortiter,</p>
  <p>Vineamque quicquid se molesti obiecerit.</p>
  <p><milestone unit="page" facs="56"/></p>
  <p>1,3</p>
  <p>VENUS. CUPIDO.</p>
  <p>Cupido nequam, versipellis, improbe,</p>
  <p>(205) Audisne, quantum stultus hic se iactitet,</p>
  <p>Infirmitatis immemor prorsus suae?</p>
  <p>CUPIDO</p>
  <p>Homo iste furvum per Charontem nos ter est,</p>
  <p>Nisi bruta, trunci, caudicesque ambo sumus.</p>
  <p>Persuasione qui placens falsa sibi,</p>
  <p>(210) Suique caeca turgidus fiducia,</p>
  <p>Speciosa coeli regna iam spe devorat,</p>
  <p>Cum poenitere serià nec coeperit.</p>
  <p>VENUS</p>
  <p>Affectionis religiosae subdola</p>
  <p>Deceptus, ac sibi blandiens dulcedine,</p>
  <p>(215) Ineptus absque pulveris iactu putat</p>
  <p>Se mox ad arcem subvehendum coelicam:</p>
  <p>Oblitus imbecillitatis propriae,</p>
  <p>Malique quantum perpetrarit hactenus.</p>
  <p>CUPIDO</p>
  <p>Age occupemus dexterae fauces viae,</p>
  <p>(220) Fragilemque notis impetentes fraudibus</p>
  <p>Absterreamus a salutis tramite.</p>
  <p>lam faxo diseat ad perenne opprobrium</p>
  <p>Euripus amens, quam parum foeliciter</p>
  <p>Tam magna de se turgidus praesumpserit. <milestone unit="folio" facs="B8r"/></p>
  <p><milestone unit="page" facs="58"/></p>
  <p>1.4</p>
  <p>TIMOR. EURIPUS. TEMPUS GRATIAE.</p>
  <p>(225) Euripe, verbis facta iam respondeant:</p>
  <p>En ad bicornem nunc viam pervenimus,</p>
  <p>Suis magister quarum utramque coelicus</p>
  <p>Sermone servis luculento prodidit.</p>
  <p>Laevam memento, blanda sit quantumlibet</p>
  <p>(230) Ac lata, totis viribus relinquere.</p>
  <p>Hac per labores plurimos contendere</p>
  <p>Summi necesse est regis ad palatium.</p>
  <p>EURIPUS</p>
  <p>Proh, quae repente moestitudo plumbea</p>
  <p>Obnubilati cordis obsidet sinum:</p>
  <p>(235) Pectusque quantis hoc procellis aestuat!</p>
  <p>TIMOR</p>
  <p>Quid fronte moeres nubila? quid ingemis?</p>
  <p>Ego dux praeibo, ne quo aberres haesitans,</p>
  <p>Tibi prisca monstrans coelitum vestigia.</p>
  <p>Tu fac superni munus inclytum patris</p>
  <p>(240) Abire nusquam gratiae tempus sinas:</p>
  <p>Iuvenem sed arcta mobilem stringens manu,</p>
  <p>Eo ad salutem diligenter utere.</p>
  <p>EURIPUS</p>
  <p>Utram viarum me iubes, Timor, ingredi?</p>
  <p>Istamne planam, mollem, amoenam, floridam,</p>
  <p>(245) Ubi dulce cantant alites co eli melos ?</p>
  <p>An hanc salebris sentibusque asperrimam,</p>
  <p>Ubi cuncta moerent tetrico silentio?</p>
  <p><milestone unit="page" facs="60"/></p>
  <p><milestone unit="folio" facs="B8v"/></p>
  <p>TIMOR</p>
  <p>Hoc dico raris tritum iter vestigijs,</p>
  <p>Ad amoena co eli quod per alta rupium, <milestone unit="folio" facs="B8v"/></p>
  <p>(250) Spinasque ducit horridosque murices.</p>
  <p>EURIPUS</p>
  <p>Hei, quantus istinc sudor instat et labor:</p>
  <p>Horrere pectus incipit, dum cogito</p>
  <p>Quam sit tenellum corpus et cor anxium.</p>
  <p>Utinam caballus aut asellus quispiam,</p>
  <p>(255) Alatus ille Pegasus vel adforet,</p>
  <p>Quo transvolare saxa possem haec ocius,</p>
  <p>Non absque multo permeanda taedio.</p>
  <p>TIMOR</p>
  <p>Quid expavescis fluctuasque degener,</p>
  <p>Ac nostra ces sas insequi vestigia?</p>
  <p>(260) Hac ambularint quum tot olim millia</p>
  <p>Duce me piorum: iam salutis compotes</p>
  <p>In arce coeli qui triumphant perpetim.</p>
  <p>EURIPUS</p>
  <p>Utinam tenellis ipse ab unguibus quoque</p>
  <p>Ingressus essem dexteram sic semitam:</p>
  <p>(265) Modo corde possem libero procedere.</p>
  <p>Sed me laboris horror ita nunc occupat,</p>
  <p>Non sperem ut istac posse me diu pergere.</p>
  <p><milestone unit="page" facs="62"/></p>
  <p>TIMOR</p>
  <p>Euripe, quid tibi ipsi ineptè inniteris</p>
  <p>Perplexus, haerens, aestuans, horrens, gemens,</p>
  <p>(270) Viresque tantum proprias consyderans,</p>
  <p>Metu laboris inusitati affligeris?</p>
  <p>Age Conditoris optimi in dementia</p>
  <p>Securus omnem colloca fiduciam:</p>
  <p>Qui robur amplum suggeret fideliter,</p>
  <p>(275) Piam tibi ipsi inferre vim dum coeperis, <milestone unit="folio" facs="Cr"/></p>
  <p>Sub mole fes sus ne laboris corruas.</p>
  <p>Securus, inquam, totam habe fiduciam</p>
  <p>In Christo Iesu: nil tibi non affatim</p>
  <p>De eius profusa largitate pollicens.</p>
  <p>(280) Noli timere, non tibi se subtrahet,</p>
  <p>Suis fidelis qui ministris, neminem</p>
  <p>Supra gravari, ferre quam possit, sinit:</p>
  <p>Sed pro laboris ac duelli pondere,</p>
  <p>Dat affluentis commeatum gratiae.</p>
  <p>(285) Dextramque cunctis porrigit fidelibus,</p>
  <p>Certare quotquot strennuè conspexerit.</p>
  <p>Confisus ergo al~issimi in potentia,</p>
  <p>Virtute las sos multa qui corroborat,</p>
  <p>Effoeminatam pelle tandem ignaviam,</p>
  <p>(290) Premendo nos tra alacriter vestigia.</p>
  <p>EURIPUS</p>
  <p>Oratione tu quidem melliflua,</p>
  <p>Iucunda quae sunt audienti disseris,</p>
  <p>Lex sed vetustae dura consuetudinis</p>
  <p>Me detinet sic vinctum, ut istam semitam</p>
  <p>(295) Severioris instituti quo magis</p>
  <p>Magisque specto, hoc amplius deterrear</p>
  <p>A callis arcti tetricis anfractibus.</p>
  <p>TIMOR</p>
  <p>Atqui hoc ob ipsum (vinda consuetudinis</p>
  <p>Quia te vetustae fortiter stringunt nimis)</p>
  <p>(300) Cordis dolenter anxij te lumina</p>
  <p>Dulcem levare regis ad dementiam <milestone unit="folio" facs="Cv"/></p>
  <p>Moneo superni: debiles qui sustinet,</p>
  <p><milestone unit="page" facs="64"/></p>
  <p>Qui corruentes excipit, qui languidos</p>
  <p>Laesosque sanat, qui iacentes erigit:</p>
  <p>(305) Hunc lachrymosis invoca nunc gemitibus,</p>
  <p>Ipsique mentis indicato angustias,</p>
  <p>Plangere, precari, conqueri non desinens,</p>
  <p>Te donec ille sanet atque liberet,</p>
  <p>Qui compeditos eximit de carcere,</p>
  <p>(310) Vectesque frangit, ac cathenas dissipat.</p>
  <p>EURIPUS</p>
  <p>Heu me, necesse est prorsus ergo commodam</p>
  <p>Ac florulentam semitam relinquere?</p>
  <p>Carere suetis perpetimque gaudijs?</p>
  <p>Nimis heu subire hoc senticetum exhorreo.</p>
  <p>TIMOR</p>
  <p>(315) Ubi pulchra quaeso verba nunc, ac splendida</p>
  <p>Promissa, summo facta nuper principi,</p>
  <p>Cum rupta plorans innovares foedera?</p>
  <p>Quur ante pugnam miles ignavissime</p>
  <p>Terrore vano contremiscens angeris?</p>
  <p>(320) Ne sic labores huius incertissimae</p>
  <p>Brevisque vitae finiendos termino,</p>
  <p>Aeterna spectes sed perennis praemia,</p>
  <p>Cum optanda iustis, turn tremenda reprobis.</p>
  <p>Eamus, en praecedo, tu vestigijs,</p>
  <p>(325) Nostris inhaere, ne qua aberrans devies.</p>
  <p>EURIPUS</p>
  <p>Accingor ecce, te sine mora subsequar.</p>
  <p>TIMOR <milestone unit="folio" facs="C2r"/></p>
  <p>Fidenter ipsa saxa cum spinis preme,</p>
  <p><milestone unit="page" facs="66"/></p>
  <p>Animo virili cuncta cedent aspera.</p>
  <p>EURIPUS</p>
  <p>Quanquam labores ac dolores horream,</p>
  <p>(330) Te ductor alme iam sequor: sed hei mihi,</p>
  <p>Quam durus iste callis est et arduus,</p>
  <p>Densisque spinis asper et inamabilis,</p>
  <p>Transire per quem debilem cogis, Timor,</p>
  <p>Taedet laboris, pes labat, mens concidit,</p>
  <p>(335) Finem nec huius semitae usquam conspicor:</p>
  <p>At illa laevum tramitem spectans via,</p>
  <p>Quam lata, amoena, mollis est ac florida,</p>
  <p>Blando volucrum cantu ubique personans.</p>
  <p>O si parumper fas sit hac excurrere:</p>
  <p>(340) Cessaret omnis ilico cordis dolor,</p>
  <p>Labor, quaerela, lassitudo, taedium.</p>
  <p>TIMOR</p>
  <p>Facessat ista mentis fluctuatio</p>
  <p>Timorque vanus: quid sinistram respicis,</p>
  <p>Extrema cuius mors perennis excipit?</p>
  <p>(345) Hac est eundum, perge, quid moras trahis?</p>
  <p>Cum nulla coelum praeter hanc petat via.</p>
  <p>Animum resume quaeso, nam semper magis</p>
  <p>Dulcescet usu, quamlibet gravis labor:</p>
  <p>Nec derelinquet servulum suum Deus.</p>
  <p>EURIPUS</p>
  <p>(350) Pergamus ergo, quando sic iubes, Timor,</p>
  <p><milestone unit="page" facs="68"/></p>
  <p>Praecede, lentis commode sed passibus,</p>
  <p>Possimus ut te claudicantes assequi.</p>
  <p>TIMOR <milestone unit="folio" facs="C2v"/></p>
  <p>Attemperabo infirmitati me tuae.</p>
  <p>Adsit labori dexter incoepto Deus,</p>
  <p>(355) Animoque robur fluctuanti suggerat.</p>
  <p>EURIPUS</p>
  <p>Pape : tremisco totus, angor, horreo,</p>
  <p>Pedibus nec ultra progredi laesis queo,</p>
  <p>Per huius arcti senticetum tramitis.</p>
  <p>TIMOR</p>
  <p>Ah delicate miles, o mollis puer,</p>
  <p>(360) Effoeminato quid pavescis pectore?</p>
  <p>Vixe inchoato praelio arma proijcis ?</p>
  <p>Videtur asper quanquam et intolerabilis,</p>
  <p>Mitescet usu poenitentiae labor.</p>
  <p>Tantum virile robur et mentem indue,</p>
  <p>(365) Christumque passum diligenter inspice,</p>
  <p>Ut ferre discas propriam laetus crucem.</p>
  <p>EURIPUS</p>
  <p>Heu me, voluntas non deest, sed horridus</p>
  <p>Labor impeditae debilem terret viae.</p>
  <p>Quis namque ab omni segregatus gaudio</p>
  <p><milestone unit="page" facs="70"/></p>
  <p>(370) Moerere, fiere, iugiterque plangere,</p>
  <p>Famemque possit, frigus ac sitim pati?</p>
  <p>Vigilque semper excubare in praelio?</p>
  <p>Quis possit, inquam, (mortuus tanquam foret)</p>
  <p>Oculos et aures, caeteris cum sensibus,</p>
  <p>(375) Linguamque sic fraenare ubique lubricam,</p>
  <p>Ut nusquam aberret, cespitet vel corruat,</p>
  <p>Carnalis expers perpetim solatij?</p>
  <p>TIMOR</p>
  <p>Rogas, quis ista possit? ille scilicet,</p>
  <p>Durum severi qui furorem iudieis, <milestone unit="folio" facs="C3r"/></p>
  <p>(380) Tubaeque murmur horridum novissimae</p>
  <p>Volvit subinde cordis in fundo sui:</p>
  <p>Exaestuantis qui gehennae perpetem</p>
  <p>Expendit ignem, daemonesque aterrimos,</p>
  <p>Ac mille poenas criminum stipendia.</p>
  <p>(385) Haec nam profunda mente quisquis ruminat,</p>
  <p>Poterit caminum vel subire fiammeum.</p>
  <p>EURIPUS</p>
  <p>Eheu coartor hinc et inde plurimum,</p>
  <p>Perculsus utrobique non levi metu.</p>
  <p>Hinc namque terret fulmen oris me tui,</p>
  <p>(390) Dum mentionem daemonum tristem facis,</p>
  <p>Stygisque nigrae et ultimae sententiae:</p>
  <p>Sed contra, abhorret mens ab ista non minus</p>
  <p>Tam senticosa et impedita semita,</p>
  <p>Grav~ corpys imbecillum hoc pallio</p>
  <p>(395) Vili, molesto, decolore, sordido.</p>
  <p>TIMOR</p>
  <p>Euripe, cur hanc abominaris sic viam?</p>
  <p>Cum ignota non sit aut recens, vel invia:</p>
  <p>Sed ambularint hac ab orbe condito</p>
  <p>Legis sub umbra tot piorum millia:</p>
  <p>(400) Iusti, prophetae, patriarchae, principes,</p>
  <p><milestone unit="page" facs="72"/></p>
  <p>Et post lesum alacritate plurima</p>
  <p>Innumera populi turba festinaverit,</p>
  <p>Pueri, puellae, puberes, viri, senes:</p>
  <p>Et inter illos Caesares, Reges, Duces,</p>
  <p>(405) Et tu quod isti praestitêre fortiter, <milestone unit="folio" facs="C3v"/></p>
  <p>Virtute mentem roborati coelica,</p>
  <p>Praestare Christo non valebis auspice?</p>
  <p>Nec enim isti et istae (quos tibi proponimus,</p>
  <p>Hac insequendos) delicati, nobiles,</p>
  <p>(410) Dites, tenelli, sexu et annis debiles,</p>
  <p>Regum, Ducumque filij, atque filiae,</p>
  <p>Potuêre tantum caeteros praecellere</p>
  <p>Perfectione sanctitatis plurimae,</p>
  <p>Proprio labore, viribus, solertia:</p>
  <p>(415) Sed copiosa roboratos gratia</p>
  <p>Provexit omnes tantam ad excellentiam</p>
  <p>Rex ille regum, qui gubernat omnia,</p>
  <p>Mentesque clarè singulorum perspicit.</p>
  <p>Horum ad coronas perpetemque gloriam</p>
  <p>(420) Palmas, triumphos, ac beatitudinem</p>
  <p>Intende quaeso pectoris acumen tui,</p>
  <p>Posthac sequaris ut praeeuntem alacrius:</p>
  <p>Paulisper et ne inferre vim brevem tibi</p>
  <p>Tam sit molestum, ac praeliari strennuè,</p>
  <p>(425) Ut cum beato grege quiescas iugiter</p>
  <p>Patriae in supernae pascuis virentibus.</p>
  <p>Certare namque iam necesse est omnibus,</p>
  <p>Perenne quotquot ambiunt stipendium,</p>
  <p>Quod palma solis danda sit victoribus.</p>
  <p>(430) Quin ergo sumpto cordis ex his robore</p>
  <p>Sequi laboras strennuè tot milites <milestone unit="folio" facs="C4r"/></p>
  <p><milestone unit="page" facs="74"/></p>
  <p>Christi, gravatos mole quondam carnea?</p>
  <p>Nee enim beatos ut imiteris angelos,</p>
  <p>(Quibus onerosus carcer hic nunquam fuit)</p>
  <p>(435) Deposcit a te Rex supernus, sed homines</p>
  <p>Olim caduco tecum amictos corpore,</p>
  <p>Invicta magni quos Dei potentia</p>
  <p>Post crebra fecit bella tandem vincere</p>
  <p>Cum carne mundum, daemonesque subdolos.</p>
  <p>EURIPUS</p>
  <p>(440) Mihi quoque tantum si dedisset gratiae</p>
  <p>Favor supremi regis affluentior,</p>
  <p>Non te gravarer et ipse alacriter sequi.</p>
  <p>TIMOR</p>
  <p>Non est benignum quod datorem gratiae</p>
  <p>Ingratus ullo nomine accuses: tibi</p>
  <p>(445) Vel defuisse conquerens, vel defore</p>
  <p>In rebus arctis eius adiutorium:</p>
  <p>Cum liberarit hactenus frequentibus</p>
  <p>Te mentis atque corporis periculis :</p>
  <p>Occasiones et subinde plurimas</p>
  <p>(450) Conversionis ac salutis desidi,</p>
  <p>Vano, otioso, negligenti det tibi.</p>
  <p>Cogêris ipse quod fateri protinus,</p>
  <p>Consyderare si velis attentius,</p>
  <p>Quibus aliquando vixeris in angustijs,</p>
  <p>(455) Vitijs, periclis, caecitate, sordibus,</p>
  <p>In te loquatur et quid ille iugiter</p>
  <p>Stans atque pulsans cordis ad fores tui, <milestone unit="folio" facs="C4v"/></p>
  <p>Non cessat intus erudire qui suos,</p>
  <p>Corroborare, illuminare, et ungere,</p>
  <p>(460) Quosvis paratus adiuvare, ac pascere,</p>
  <p>Ad se reverti si studerent sedulo,</p>
  <p>Ad audiendum intus docentem spiritum.</p>
  <p>Tuae proin fac imputes incuriae,</p>
  <p>Ignaviaeque tam diu quod fluctuas,</p>
  <p><milestone unit="page" facs="76"/></p>
  <p><milestone unit="folio" facs="C5r"/></p>
  <p>(465) Trepidas, et haeres anxius, non optimo</p>
  <p>Deo, patrique: euius ingratissimus</p>
  <p>Toties abusus, largitate, et gratia es:</p>
  <p>Vagus, otiosus, delieatus, languidus,</p>
  <p>Dum eooperari negligis donis Dei.</p>
  <p>EURIPUS</p>
  <p>(470) Non possum apertae veritati obsistere.</p>
  <p>TIMOR</p>
  <p>Quousque vecors ergo non credes mihi,</p>
  <p>Ut veritati eognitae consentias?</p>
  <p>Quin Conditoris optimi in potentia</p>
  <p>Securus omnem collocas fiduciam?</p>
  <p>(475) Prius ut monebam, nee monere desino.</p>
  <p>An summus ille rex, et autor omnium,</p>
  <p>Qui tam benignus, tam potens est, ae pius,</p>
  <p>Te non valebit roborare, aut rennuet,</p>
  <p>Ad sustinenda adversa fortiter omnia?</p>
  <p>(480) Poterit profeeto (suevit ut ereberrimè)</p>
  <p>Dum eorde toto in omnibus perieulis,</p>
  <p>Flens, ingemiscens, supplicansque instantius</p>
  <p>Eum requiras, ut fideles assolent</p>
  <p>Christi Deique faetitare milites,</p>
  <p>(485) Necessitate praegravati qualibet.</p>
  <p>EURIPUS</p>
  <p>Pergamus ergo, consequar te, quatenus</p>
  <p>Per imbecillae carnis hoc onus grave</p>
  <p>Fesso licebit: sim licet iam plurimo</p>
  <p>Moerore fractus, et gravibus angustijs.</p>
  <p>(490) Quis erit sed huius asperae finis viae?</p>
  <p>TIMOR</p>
  <p>Ah, iamne rursus? quid subinde obmurmuras?</p>
  <p><milestone unit="page" facs="78"/></p>
  <p>Non profutura verba quid frustra seris?</p>
  <p>Nec adlaboras quo meandum est progredi?</p>
  <p>Procede, perge dico, gressum promove :</p>
  <p>(495) Quid nectis is tic noxias frustra moras,</p>
  <p>Properare quum te grandis urgeat via,</p>
  <p>Si sempiterna vis quiete perfrui.</p>
  <p>EURIPUS</p>
  <p>At at, severe quo Timor me pertrahis?</p>
  <p>Vis ista certè est: non vides quae perferam?</p>
  <p>(500) Spinae tenellos sauciant pedes mihi.</p>
  <p>Corpus fatiscit sub labore et pondere,</p>
  <p>Mens aegra moeret, anxia est, ac deficit.</p>
  <p>Et sustinenti tot mala nihil condoles?</p>
  <p>TIMOR</p>
  <p>Haec vana verba, Euripe, sunt ac frivola:</p>
  <p>(505) Sed inter haec nil promovemus desides.</p>
  <p>Si te fatigat callis iste durior,</p>
  <p>Non esse mollem cogita ad coelos viam.</p>
  <p>EURIPUS</p>
  <p>Properare posthac non recuso, nunc precor</p>
  <p>Sine, ut quiescens bic parumper dormiam, <milestone unit="folio" facs="C5v"/></p>
  <p>(510) Donec libebit progredi qua coepimus.</p>
  <p>TIMOR</p>
  <p>Paulum quiesces ergo, paulum dormies, Proverb. 6.</p>
  <p>Viae sinistrae proximus confinio?</p>
  <p>Piger, remis sus, otiosus, negligens,</p>
  <p>Istic iacebis inter hostes pessimos?</p>
  <p>(515) Hoc, me profecto autore, nunquam feceris,</p>
  <p>Cui notiora sunt pericula quam tibi.</p>
  <p><milestone unit="page" facs="80"/></p>
  <p>EURIPUS</p>
  <p>Hac ob secunda, amabo, nunc in re mihi,</p>
  <p>Inusitati de laboris pondere,</p>
  <p>Fastidioso, somnolento, languido:</p>
  <p>(520) Humique mecum conquiesce ad horulam.</p>
  <p>TIMOR</p>
  <p>Quin scipionem utraque corripis manu</p>
  <p>Ad fulcienda membra qui datus tibi?</p>
  <p>Canesque pellis? daemonesque hos subdolos,</p>
  <p>Utrinque lassum qui latenter impetunt?</p>
  <p>(525) Hoc est, levato ad Conditorem pectore,</p>
  <p>Precatione vineis omnem fervida</p>
  <p>Tentationem, et mentis aegritudinem?</p>
  <p>EURIPUS</p>
  <p>Orare passim quî, precor? cum vivere</p>
  <p>Etiam inter istas taedeat molestias?</p>
  <p>(530) Iterque durum cogat aversarier</p>
  <p>Studium precandi, omnemque sanctimoniam?</p>
  <p>Baculus iuvabit iste lassum scilicet,</p>
  <p>Cum sit ferenti iam gravis factus quoque.</p>
  <p>TIMOR</p>
  <p>Ut imbecillem, delicate, te facis,</p>
  <p>(535) Aeterna dum consyderare negligis <milestone unit="folio" facs="C6r"/></p>
  <p>Tormenta vecors, perpetemque gloriam.</p>
  <p>Tibi factus ergo seipio iste sarcina est?</p>
  <p><milestone unit="page" facs="82"/></p>
  <p>Brevemque taedet sustinere angustiam</p>
  <p>Aliquot dierum forsitan vel mensium?</p>
  <p>(540) Pos sis quietem qua perennem consequi?</p>
  <p>Tristis gehennae et sempiternos quo modo</p>
  <p>Tolerabis ignes mille cum doloribus?</p>
  <p>EURIPUS</p>
  <p>Ut cantionem semper illaetabilem,</p>
  <p>Et ominosam, ductor infoelix, canis:</p>
  <p>(545) Tace, quiesce, ne molestus sis mihi:</p>
  <p>Bic nam sedere fixa stat sententia,</p>
  <p>Adsis amicum gratiae Tempus mihi.</p>
  <p>TEMPUS</p>
  <p>Praestaret ultra dum licet procedere,</p>
  <p>Quam haerere in isto longius confinio:</p>
  <p>(550) Ne te Cupido versipellis, et Venus</p>
  <p>(Tentare mentes otiosas qui solent)</p>
  <p>Inebriatum caeco amore fascinent.</p>
  <p>EURIPUS</p>
  <p>Precor obsecunda languido vel tu mihi,</p>
  <p>Tempus benignum: sine, parumper dormiam:</p>
  <p>(555) Posthac licebit alacriores pergere.</p>
  <p>TEMPUS</p>
  <p>Si prorsus ergo, Euripe, vis quiescere,</p>
  <p>Quaeramus umbram: laedat aestus ne gravis</p>
  <p>Tenerum cerebrum, aut ventus ullus pestilens,</p>
  <p>Bis flare quales assolent in finibus.</p>
  <p><milestone unit="page" facs="84"/></p>
  <p>EURIPUS</p>
  <p>(560) Antrum ecce opacum delicatae Acediae</p>
  <p>Aptum sopori mentis atque eorporis. <milestone unit="folio" facs="C6v"/></p>
  <p>TEMPUS At is tud atris est eolubris obvium,</p>
  <p>Qui dormientes aggredi erebro solent,</p>
  <p>Morsuque segnes eneeare noxio.</p>
  <p>EURIPUS</p>
  <p>(565) Hinc esse nobis spero nil periculi,</p>
  <p>Timor excubabit, nec profundè dormiam,</p>
  <p>Praecedo: Tempus oro ne me deseras.</p>
  <p>TEMPUS</p>
  <p>Ne fide semper defluenti, ac mobili,</p>
  <p>Sum namque venti flamine inconstantior.</p>
  <p>EURIPUS</p>
  <p>(570) Meliora spero, dulcis invadit sopor.</p>
  <p>Timor hîc quiesce, si lubet, Tempus sede.</p>
  <p><milestone unit="page" facs="86"/></p>
  <p>I,5</p>
  <p>VENUS. CUPIDO.</p>
  <p>Cupido, cessas somnolentum, desidem,</p>
  <p>Fastidiosum, fraudulenter aggredi?</p>
  <p>Pigro sopore dissolutus dum iacet,</p>
  <p>(575) Nostrique telis maximè est obnoxius?</p>
  <p>CUPIDO</p>
  <p>Imo morare dum profundè dormiat,</p>
  <p>Desesque stertat: somnus iste nam cito</p>
  <p>A dormientis pectore effugabitur,</p>
  <p>Simulatque nobis expedire videbitur:</p>
  <p>(580) Tu fac suavis personet symphonia,</p>
  <p>Imbuta mundi vanitate lubrica,</p>
  <p>Qua recreatus possit excitarier,</p>
  <p>Eiusque dulci rursus hausto spiritu,</p>
  <p>Non cassa nostrae tela pharetrae sentiat.</p>
  <p><milestone unit="page" facs="88"/></p>
  <p>VENUS <milestone unit="folio" facs="C7r"/></p>
  <p>(585) Fac mente quicquid machinaris callida,</p>
  <p>Ego quod mearum est partium, providero.</p>
  <p><hi rend="bold">CHORUS PRIMUS</hi></p>
  <p>Sapphica.</p>
  <p>Si cupis vitam, requiem, salutem,</p>
  <p>Si dies laetos, solidamque pacem,</p>
  <p>Sit Dei tecum timor, excubetque</p>
  <p>(590) Omne per aevum.</p>
  <p>Hunc die tecum facias morari,</p>
  <p>Hunc per obscuras vigilare noctes.</p>
  <p>Hunc in angustis dubijsque semper</p>
  <p>Consule rebus.</p>
  <p>(595) Sit tibi ductor, comes et magister</p>
  <p>Qui tuos gressus, fragilemque vitam</p>
  <p>In viam pacis, Dominique leges</p>
  <p>Ducat agatque.</p>
  <p>Explicet sancti bona quis Timoris,</p>
  <p>(600) Quo Deum veri metuunt fideles ;</p>
  <p>Filius charum solet ut parentem,</p>
  <p>Filia matrem ?</p>
  <p><milestone unit="page" facs="90"/></p>
  <p>Ille peccati illecebras retundit,</p>
  <p>Reprimit carnis stimulos petulcae,</p>
  <p>(605) Invidos motus domat, ac protervam</p>
  <p>Fortiter iram.</p>
  <p>Ille successum prohibet malorum,</p>
  <p>Ille virtutes iubet aggregari, <milestone unit="folio" facs="C7v"/></p>
  <p>Ille coelestes iter ad coronas</p>
  <p>(610) Pandit apertum.</p>
  <p>ACTUS EURIPI SECUNDUS</p>
  <p>EURIPUS. TIMOR.</p>
  <p>Hui, quid hoc est? heic melos quod audio,</p>
  <p>A parte laeva? quam canorum ac tinnulum</p>
  <p>Demulsit aures qualis oh symphonia:</p>
  <p>Aegro sopore pressus ae fastidio,</p>
  <p>(615) (Dum me fatigat callis hic durissimus)</p>
  <p>Segnis iacebam, ut nec libêret vivere:</p>
  <p>At delibutum nunc repente gaudijs</p>
  <p>Fides canorae recrearunt sic novis,</p>
  <p>Ut prosilire sim paratus quolibet.</p>
  <p>TIMOR</p>
  <p>(620) Pergamus ergo, grandis en restat via,</p>
  <p>Laboriosis transeunda nisibus.</p>
  <p>Quid euriosis hue et illue impudens</p>
  <p>Oculis vagaris? nec coërees lumina</p>
  <p>A vanitate periculosa, ac noxia?</p>
  <p>EURIPUS</p>
  <p>(625) Morare me parumper, oro ut calceos</p>
  <p>Zonamque nodo strictiore colligem :</p>
  <p>Ut expeditus expeditum subsequar. <milestone unit="folio" facs="C8r"/></p>
  <p>Quisnam sed is te tam deeorus est puer,</p>
  <p><milestone unit="page" facs="94"/></p>
  <p>Quem per vireta obambulantem conspicor?</p>
  <p>(630) Quam delicatus, pulcher est et amabilis:</p>
  <p>Vix quin salutem continere me queo.</p>
  <p>TIMOR</p>
  <p>At abstinebis, si quid in me virium est.</p>
  <p>Illum sinistro prodeuntem tramite</p>
  <p>Obnubilata mente non consyderas?</p>
  <p>(635) Eamus, hic nam haerere nequaquam expedit.</p>
  <p>EURIPUS</p>
  <p>Properare quorsum sic necesse est, obsecro,</p>
  <p>Cum durus aretae squalleat trames viae?</p>
  <p>Prohibens citatis gressibus nos currere.</p>
  <p>TIMOR</p>
  <p>Quia dum moraris poenitere serio,</p>
  <p>(640) Aretamque differs ambulare semitam,</p>
  <p>Dies et anni defluunt volubiles</p>
  <p>Ulla absque fruge desidi interim tibi:</p>
  <p>Nee advolare desinit mors iugiter.</p>
  <p>EURIPUS</p>
  <p>Eamus ergo, si morari non licet,</p>
  <p>(645) Haerere quamvis hic liberet oppidà.</p>
  <p>Sed ecce,dulcis advocat nos pusio,</p>
  <p>Iubetque mota sistere en gradum manu,</p>
  <p>Adeoque ab isto calle gressum fleetere.</p>
  <p>Eho, quam amico respicit nos lumine:</p>
  <p><milestone unit="page" facs="96"/></p>
  <p>(650) Haerere cogor, intueri, et colloqui.</p>
  <p>TIMOR</p>
  <p>At enim vetabo, nec perire te sinam.</p>
  <p>Quid stulte spectas, quo nephas est perfrui?</p>
  <p>Ultra hic morari neutiquam (crede) expedit. <milestone unit="folio" facs="C8v"/></p>
  <p>EURIPUS</p>
  <p>Heu quam severus ac molestus es mihi,</p>
  <p>(655) Ubique votis durus obsistens meis,</p>
  <p>Nec recreari vel pusillum sustines,</p>
  <p>Fessumve respirare vel subsistere.</p>
  <p>Sequemur ergo, quando sic visum tibi,</p>
  <p>Quanquam recusat aegra mens hinc abstrahi.</p>
  <p>II,2</p>
  <p>CUPIDO. VENUS.</p>
  <p>(660) Lascivi iuvenes,et blanda fronte puellae,</p>
  <p>Florida quos aetas suadet amare iocos,</p>
  <p>Ludere, nugari, ridere, salire, procari</p>
  <p>Ad me certatim currite turba levis.</p>
  <p>Dives, inops, proceres humili cum plebe venite:</p>
  <p>(665) Imprimat haec cordi foemina virque suo.</p>
  <p><milestone unit="page" facs="98"/></p>
  <p>Donec fata sinunt, dum florida suppetit aetas,</p>
  <p>Risibus, et luxu diffluite, atque iocis:</p>
  <p>Ne vos praetereat blandi flos temporis iste,</p>
  <p>Unguento, ac dulci membra replete mero.</p>
  <p>VENUS</p>
  <p>(670) Dum licet, este hilares: nulla est post fata
  voluptas,</p>
  <p>Ne vacui pereant ergo cavete dies.</p>
  <p>Vivite securi, petulantes, ambitiosi,</p>
  <p>Diffluite omnimodis undique delitijs.</p>
  <p>Haec etenim pars est, haec sors, haec portio vestra,</p>
  <p>(675) Corporis illecebris, laetitiaque hui.</p>
  <p><milestone unit="page" facs="100"/></p>
  <p>CUPIDO Scilicet utendum est rebus praesentibus, aetas</p>
  <p>Florida dum invitat, dum libet, atque licet:</p>
  <p>Ecquid opus curis marcescere tristibus, ante <milestone unit="folio" facs="Dr"/></p>
  <p>Quam veniat tremulo curva senecta pede?</p>
  <p>(680) Sponte graves cani properant, ac plurima secum</p>
  <p>Taedia multiplici mista dolore ferunt.</p>
  <p>Libera fraena proin molli laxate iuventae,</p>
  <p>Ne vos bis faciat solicitudo senes.</p>
  <p>EURIPUS</p>
  <p>Proh quale carmen, qualis haec oratio est,</p>
  <p>(685) Quam blande avaris influunt haec auribus.</p>
  <p>Puero ut venusto pulchrior pulcherrima est:</p>
  <p>Cur tam decoros convenire differo?</p>
  <p>TIMOR</p>
  <p>Euripe, si quid in te adhuc prudentiae est,</p>
  <p>Mentisque sanae: pestilentes haurias</p>
  <p>(690) Ne vanitates, daemonum ludibria,</p>
  <p>Oculos et aures claude quaeso lubricas.</p>
  <p>Quid verba tanti pen dis ah mendacia?</p>
  <p>Si veritatem nosse synceram cupis,</p>
  <p>Hac est eundum, hac est necesse progredi.</p>
  <p><milestone unit="page" facs="102"/></p>
  <p>VENUS</p>
  <p>(695) Quid Venus et Bacchus, quid tempora amoena sepultos</p>
  <p>Quid choreae, et lusus, blandaque furta iuvant?</p>
  <p>Quid nemora, et volucrum cantus, quid dulcis Aëdon</p>
  <p>Oblectantve senes organa decrepitos?</p>
  <p>Scilicet haec vestri sunt omnia temporis : aetas</p>
  <p>(700) O iuvenes donec talibus apta viret.</p>
  <p>Triste supercilium, rugas, frontemque Catonis,</p>
  <p>Cum tetrica senibus linquite canicie.</p>
  <p>CUPIDO <milestone unit="folio" facs="Dv"/></p>
  <p>Temporis, ac vitae rapidum decerpite florem,</p>
  <p>Nemo sibi quicquam dulce placensque neget:</p>
  <p>(705) Membra voluptati iuvenilia tradite, toto</p>
  <p>Pectoris affectu, carnis ad obsequium.</p>
  <p>Quid teneros passim sinitis marcescere flores?</p>
  <p>Lilia purpureis carpite mista rosis:</p>
  <p><milestone unit="page" facs="104"/></p>
  <p>Intactum nusquam pratum, vel amoena vireta</p>
  <p>(710) Frondosumve nemus vestra libido sinat.</p>
  <p>Undique laetitiae memoranda relinquite signa,</p>
  <p>Ne vos solicitet spesve metusve alius.</p>
  <p>Nulla refrigerij loca, poenarumque supersunt,</p>
  <p>Spiritus ut molles transijt in nebulas.</p>
  <p>EURIPUS</p>
  <p>(715) Facessat hinc iam terror, et labor gravis,</p>
  <p>Tristesque curae: quid iuventam tetrica</p>
  <p>Severitate macero, affligo, neco?</p>
  <p>Cum poenitere lustra post decem queam, Hominique condolere gaudeat
  Deus?</p>
  <p>TIMOR</p>
  <p>(720) Idem sed aequus nil inultum postea</p>
  <p>Mali relinquet: quid teipsum perdere</p>
  <p>Demens anhelas, sponte ad Orcum proruens?</p>
  <p>Quid te superbis diabolis ludibrium</p>
  <p>Praedamque gliscis sempiternam tradere ?</p>
  <p>(725) Regale semen cum superni sis patris,</p>
  <p>Creatus ac redemptus a vivo Deo,</p>
  <p>Fias ut haeres sempiternae gloriae?</p>
  <p>EURIPUS</p>
  <p>Ut cantilenam rancidam semper mihi</p>
  <p>Minimeque gratam replicas tristis senex: <milestone unit="folio" facs="D2r"/></p>
  <p>(730) Quanto tuis sunt gratiora haec cantica,</p>
  <p>Quae blandus iste praecinit nobis puer,</p>
  <p>Ad hunc proinde transeamus ocyus.</p>
  <p><milestone unit="page" facs="106"/></p>
  <p>TIMOR</p>
  <p>Promissa quo iam evanuêre splendida</p>
  <p>Periure miles, principi dudum tuo,</p>
  <p>(735) Deoque facta: perfidis quid hostibus</p>
  <p>Confoederari quaeris heu malo tuo?</p>
  <p>Quid sic anhelas convenire hos transfugas,</p>
  <p>Qui te perennes ad tenebras pertrahent?</p>
  <p>EURIPUS</p>
  <p>Ductor severe, tristis et inamabilis,</p>
  <p>(740) Quid arroganter imperare libero</p>
  <p>Ac subiugare quaeris invitum tibi?</p>
  <p>Tace, molestus esse ne pergas mihi,</p>
  <p>Haec arbitratu namque non fient tuo.</p>
  <p>II,3</p>
  <p>CUPIDO. EURIPUS. TIMOR.</p>
  <p>Quis is te viIi palliastro sordidus</p>
  <p>(745) Mendicitatis sub pudendo tegmine,</p>
  <p>Qui liberali forma et ore cernitur,</p>
  <p>Facieque praefert regiam propaginem?</p>
  <p>EURIPUS</p>
  <p>Tui decoris, numinis, facundiae</p>
  <p>Amator unus, praedicator, assecla,</p>
  <p>(750) Qui totus ardet mancipare se tibi.</p>
  <p><milestone unit="page" facs="108"/></p>
  <p>CUPIDO Tune hic eras, Euripe noster? ut lubens</p>
  <p>Agnosco pulchrè cognitum quondam mihi,</p>
  <p>Sed despicata quid sibi vult penula?</p>
  <p>Baculus, galerus, atque frons subtristior? <milestone unit="folio" facs="D2v"/></p>
  <p>(755) Mendicitate num pudenda ringeris?</p>
  <p>EURIPUS</p>
  <p>Bona verba quaeso, nulla me mendicitas</p>
  <p>Hac veste texit, viliore aut pileo,</p>
  <p>Titulo sed istis vestior honestissimo.</p>
  <p>CUPIDO Quid ergo: quoquam num peregre cursitas?</p>
  <p>EURIPUS</p>
  <p>(760) Imà est amictus iste poenitentium,</p>
  <p>Quo me peractas monstro culpas plangere</p>
  <p>Mundoque tanquam mortuus sim, et advena,</p>
  <p>Sion supernae civitatem quaerere.</p>
  <p>CUPIDO</p>
  <p>Papae, quid istic audioque et conspicor?</p>
  <p>(765) Euripus ergo amictu, honore, gloria</p>
  <p>Nuper refulgens, prolis instar regiae,</p>
  <p><milestone unit="page" facs="110"/></p>
  <p>Nunc mente captus factus est cucullio?</p>
  <p>Regale germen, putre mendicabulum?</p>
  <p>Abi, vel istud palliastrum reijce,</p>
  <p>(770) Non turpe solum, verum et invisum nimis</p>
  <p>Mihi, ac parenti delicatae Cypridi.</p>
  <p>EURIPUS</p>
  <p>Ubi illa quaeso, gemma pulchritudinis,</p>
  <p>Amore cuius tactus intus ardeo?</p>
  <p>CUPIDO</p>
  <p>Exosa vilem cum galero penulam</p>
  <p>(775) Tanquam colubrum, abduxit hinc se murmurans:</p>
  <p>Videnda cum te dignum amictum sumpseris,</p>
  <p>In veste splendens eleganti, et serica.</p>
  <p>EURIPUS</p>
  <p>Ah quid moramur liberare hoc pallio</p>
  <p>Vili ac molesto flaccidum corpusculum,</p>
  <p>(780) Postquam Cupido dulcis hoc suades mihi? <milestone unit="folio" facs="D3r"/></p>
  <p>TIMOR Euripe, quonam caece nunc prolaberis?</p>
  <p>Cum morte foedus ergo et atris manibus</p>
  <p>Inire mentem fascinatus apparas?</p>
  <p>Nec te gehennae flamma, nec vindex Deus</p>
  <p>(785) Ab instituta retrahunt insania?</p>
  <p>Utinam videre suggerentem pessima</p>
  <p>Haec perspicaci mente possis quis siet:</p>
  <p><milestone unit="page" facs="112"/></p>
  <p>Nec enim decorus, amabilisque est pusio,</p>
  <p>Sed fraudulentus daemon, ac turpissimus:</p>
  <p>(790) Vorare captum qui cruentus expetit.</p>
  <p>CUPIDO Quis is te torvus est senex et horridus,</p>
  <p>Qui tam severo te intuetur lumine?</p>
  <p>Turbatque nostra coepta, vota, gaudia?</p>
  <p>EURIPUS</p>
  <p>Hic dux per arctam scilicet viam mihi:</p>
  <p>(795) Imà magister saevus et inamabilis</p>
  <p>Votis ubique qui meis obstat Timor.</p>
  <p>CUPIDO</p>
  <p>Timor timori vanus est ergo tibi?</p>
  <p>Quid expavescis? num flagellis saeviet</p>
  <p>Velut severus rector in puerum solet?</p>
  <p>(800) Memento quod te liberum fecit Deus,</p>
  <p>Atque hunc abire si sapis iamiam iube.</p>
  <p>EURIPUS</p>
  <p>Audis, quid iste suggerat doctor mihi?</p>
  <p>Abi, molesto solve nos tandem metu.</p>
  <p>TIMOR</p>
  <p>Attendat atque iudicet iustus Deus.</p>
  <p><milestone unit="page" facs="114"/></p>
  <p>Lel’in Brecht, Euripus, v. 805-824</p>
  <p>CUPIDO</p>
  <p>(805) Ut cedit aegrè murmurator improbus.</p>
  <p>Euripe, tegmen vile mox hoc abijce, <milestone unit="folio" facs="D3v"/></p>
  <p>Quantoque vestis ista sit decentior,</p>
  <p>Modisque eunetis elegantior, vide.</p>
  <p>EURIPUS</p>
  <p>O quam venusta, quam deeora, et splendida</p>
  <p>(810) Est vestis ista: nescio quo nomine</p>
  <p>Dignè vocari possit, atque debeat.</p>
  <p>CUPIDO</p>
  <p>Mundana nempe pompa et ostentatio est,</p>
  <p>Qua curiosè te decet vestirier,</p>
  <p>Mundo placere, Cypridique si cupis.</p>
  <p>EURIPUS</p>
  <p>(815) Obtemperare sum paratus: accipe</p>
  <p>Mendicitatis hunc amictum sordidum</p>
  <p>Cum scipione palliastrum ignobile,</p>
  <p>Mihique serva, Tempus: effoeto seni</p>
  <p>Donec libebit poenitere serio.</p>
  <p>TEMPUS</p>
  <p>(820) Adservet ista qui volet: nulli Deus</p>
  <p>Iniquitati applaudit, aut peccantibus</p>
  <p>Malefaciendi larga praestat tempora.</p>
  <p>CUPIDO</p>
  <p>Euripe, mundi nunc amator splendide,</p>
  <p>Depone vilis et galeri umbraculum,</p>
  <p><milestone unit="page" facs="116"/></p>
  <p>(825) A sole nullum aut imbribus periculum est,</p>
  <p>Tranquilla cernis, ac serena hic omnia.</p>
  <p>EURIPUS Spem me superni nunquid adiutorij,</p>
  <p>Galeam salutis expedit relinquere?</p>
  <p>Nudumne ventis omnibus tradam caput?</p>
  <p>(830) Tentatione circumagendus qualibet?</p>
  <p>CUPIDO</p>
  <p>Quos quaeso ventos mentis abiectae times?</p>
  <p>Ubique lenes ecce flant Favonij. <milestone unit="folio" facs="D4r"/></p>
  <p>Age, mos geratur imbecillo vertici,</p>
  <p>Securus esto, non carebis tegmine:</p>
  <p>(835) Cristas iam opinor sublevabis, hem tibi</p>
  <p>Plumis decorum pileum comantibus.</p>
  <p>Valeat pudendus hic galerus, et putris:</p>
  <p>lsthoc venustae perplacebis Cypridi.</p>
  <p>EURIPUS</p>
  <p>Ut nos beare pergis, illustris puer,</p>
  <p>(840) Iam diu pudere vilitatis coeperat</p>
  <p>In despicatis ambulantem vestibus.</p>
  <p>Baculus gravabat anxium cum penula,</p>
  <p>Eratque parvo pileus solatio.</p>
  <p>CUPIDO</p>
  <p>Gravi proinde liberatus sarcina,</p>
  <p>(845) Lepidum galero hoc eleganti verticem</p>
  <p>Festinus orna, risibusque difflue,</p>
  <p><milestone unit="page" facs="118"/></p>
  <p>Ut laeta laetum diligat servum Venus,</p>
  <p>Placeasque comptus comptae amator Cypridi.</p>
  <p>EURIPUS</p>
  <p>O quam decorus hic galerus, ac nitens,</p>
  <p>(850) Quam cultus, atque dives est, et splendidus:</p>
  <p>Dignus vel ipso te, Cupido amabilis,</p>
  <p>Sed quod venusto est pileo nomen precor?</p>
  <p>CUPIDO</p>
  <p>Animo otiosa dicitur securitas,</p>
  <p>Quae mente suadet libera mundo frui,</p>
  <p>(855) De corde pellens anxio omnes scrupulos</p>
  <p>Vani timoris, atque conscientiae.</p>
  <p>Nunc ad cubile florulentum Cypridis</p>
  <p>Pergamus isthaec per vireta et flosculos. <milestone unit="folio" facs="D4v"/></p>
  <p>EURIPUS</p>
  <p>Ubi illa quaeso commoratur gentium</p>
  <p>(860) Venus venusta, pectoris votum mei?</p>
  <p>CUPIDO</p>
  <p>Mundi vi rente semper in pomario, `</p>
  <p>Inter Napaeas, Gratias, et Naiades,</p>
  <p>Risus, iocosque: mistim odora lilia</p>
  <p>Rosasque carpens, ad sinistram non procul.</p>
  <p>EURIPUS</p>
  <p>(865) Hoc in viretum duc precor nos ocyus,</p>
  <p>Dulcis Cupido: nam cupio vel maximè</p>
  <p>Venerem decoram conspicari et colloqui.</p>
  <p><milestone unit="page" facs="120"/></p>
  <p>CUPIDO</p>
  <p>Sequere ergo nos tra cominus vestigia.</p>
  <p>Praecedo matris ad cubile floridum.</p>
  <p>II,4</p>
  <p>EURIPUS. TEMPUS.</p>
  <p>(870) Tempus, sequamur: oro, ne me deseras,</p>
  <p>Quanquam sinistro nunc aberrem tramite,</p>
  <p>Propono posthac saniora ac spondeo.</p>
  <p>TEMPUS</p>
  <p>Quamdiu placebit sempiterno numini.</p>
  <p>EURIPUS</p>
  <p>Ne me relinquas quaeso, Tempus nobile.</p>
  <p>(875) Confido namque post amores Cypridis,</p>
  <p>Quod corde toto serviam Deo senex.</p>
  <p>TEMPUS</p>
  <p>Quid si, priusquam consenescas, fugero?</p>
  <p><milestone unit="page" facs="122"/></p>
  <p>EURIPUS</p>
  <p>Avertet istud conditor spero pius,</p>
  <p>Perire nullum qui fidelium cupit.</p>
  <p>(880) Nunc obsecunda ad horam amoribus meis,</p>
  <p>Calor iuventae donec bic deferveat.</p>
  <p>TEMPUS</p>
  <p>Quousque summus tollerabit arbiter.</p>
  <p><hi rend="bold">CHORUS SECUNDUS <milestone unit="folio" facs="D5r"/></hi></p>
  <p>Asclepiadaea.</p>
  <p>Quae pestis iuveni, quanta lues viro,</p>
  <p>Consultor duplici pectore subdolus,</p>
  <p>(885) Qui blando placidas ore loquens rosas,</p>
  <p>Incauto insidias laetiferas struit.</p>
  <p>In quod praecipiti non ruit impetu</p>
  <p>Mens oblita Dei, flagitium ac scelus,</p>
  <p>Si pravus monitor laudibus improbis</p>
  <p>(890) Suffundat gelidam sponte furentibus.</p>
  <p>Tum quantus Iuvenes exagitat furor</p>
  <p>Effraenes, stolidos, indomitos, leves:</p>
  <p>In quot se miseri praecipitant mala,</p>
  <p>Accensi facibus dum Veneris calent.</p>
  <p>(895) Per dunt si quid habent, vel cupiunt boni:</p>
  <p>Se totos vario crimine polluunt:</p>
  <p>Iritant vitijs innumeris Deum:</p>
  <p>Contra se Domini spicula provocant.</p>
  <p><milestone unit="page" facs="124"/></p>
  <p>Hinc postquam vitijs aurea plurimis</p>
  <p>(900) Detrivêre sacrae tempora gratiae,</p>
  <p>Heu perdunt miseri coelica gaudia,</p>
  <p>Torquendi rapidis iugiter ignibus.</p>
  <p>Quo demens properas tramite devio,</p>
  <p>Euripe instabilis, perfide, contumax?</p>
  <p>(905) Nee cernis laqueos, te quibus ad Stygem</p>
  <p>Mox cum prole Venus subdola pertrahet?</p>
  <p>Quam densis premitur mens tua nubibus, <milestone unit="folio" facs="D5v"/></p>
  <p>Dum credis puerum, stulte, Cupidinem,</p>
  <p>Qui daemon reprobo de grege pessimus,</p>
  <p>(910) Te blandis satagit perdere fraudibus.</p>
  <p>In quantam stolida mente voraginem</p>
  <p>Labéris, Venerem perdite ni fugis.</p>
  <p>Tum restat, puteus te super os suum</p>
  <p>Ut claudat subito funere perditum.</p>
  <p>(915) Quid credis vapidae, caece, libidini:</p>
  <p>Euripi similis quisquis es improbi?</p>
  <p>Ah nescis, misero parte quot imminent</p>
  <p>Ex omni insidiae, tela, pericula.</p>
  <p>Ne spectes gemitus, illecebras, minas,</p>
  <p>(920) Lamenta, et lachrymas, oraque foeminae.</p>
  <p>Nam frons, lingua, genae, blandaque plurimum</p>
  <p>A nigro facies pectore dissident.</p>
  <p>Haec si nota salax sunt iuvenis tibi,</p>
  <p>Si vivae quid habes experientiae:</p>
  <p>(925) Quin vitae spatium quod superest breve, Impendis studijs
  utilioribus?</p>
  <p>Quid lapsus calidis tergere fletibus</p>
  <p>Cessas praeteritos ac prece supplici?</p>
  <p><milestone unit="page" facs="126"/></p>
  <p>Cordis multiplices cur maculas tui</p>
  <p>(930) Luctu continuo radere negligis?</p>
  <p>Ecquid laetitia, stulte, resolveris</p>
  <p>Effraeni toties? cur tot ineptijs?</p>
  <p>Hostes nec fragilem te undique quot petant, <milestone unit="folio" facs="D6r"/></p>
  <p>Nec finem trepidus respicis ultimum?</p>
  <p>ACTUS EURIPI TERTlUS</p>
  <p>VENUS. EURIPUS. CUPIDO.</p>
  <p>(935) Quid haec, Timoris comparata dogmatis?</p>
  <p>EURIPUS</p>
  <p>Valeat severus ille, acerbus, horridus,</p>
  <p>Mihi qui solebat anxio lapides loqui:</p>
  <p>At mella sunt haec, nectar, atque saccarum,</p>
  <p>Quae de labellis profluunt tuis, Venus,</p>
  <p>(940) Venus o venusta, splendidum mundi iubar.</p>
  <p>VENUS</p>
  <p>Securus ergo Euripe sis, et omnium</p>
  <p>Torquere pectus scrupulosum quae solent,</p>
  <p>(Mihi si placere quaeris) obliviscere.</p>
  <p>Effunde quicquid gaudiorum concipis,</p>
  <p>(945) Nec te moretur ullius rei metus:</p>
  <p>Animo obsequaris quin tuD plenissimè.</p>
  <p>EURIPUS</p>
  <p>Merum profecto nectar ista, et Attico</p>
  <p>Sunt verba melle dulciora, spes mea.</p>
  <p>Quae non gravabor diligenter exequi.</p>
  <p>CUPIDO</p>
  <p>(950) Animo molestum quicquid aut contrarium,</p>
  <p>Durumve sentis, triste, acerbum, rancidum, <milestone unit="folio" facs="D6v"/></p>
  <p>Statim revelle, seduloque extermina</p>
  <p><milestone unit="page" facs="130"/></p>
  <p>Chartis, fritillo, tesseris, nugis, mero,</p>
  <p>Omnique carnis illecebra, et gaudio.</p>
  <p>VENUS</p>
  <p>(955) Ut per vireta regiae istius viae,</p>
  <p>(Quae lata, mollis, florulenta, et obvia est)</p>
  <p>Ubique possis divagari commodè:</p>
  <p>Oculis memento, et auribus nihil tuis,</p>
  <p>Ventri, palato, vel negare tactui.</p>
  <p>EURIPUS</p>
  <p>(960) Veteres valete cum Timore scrupuli,</p>
  <p>Tristesque curae cum pudore inutili.</p>
  <p>Abiêre tandem lassitudo, taedium,</p>
  <p>Moeror, laborque et permolestae angustiae,</p>
  <p>Quae pectus ante lancinabant anxium.</p>
  <p>(965) Mihi vita nullum iam parit fastidium,</p>
  <p>Videre quando, convenire, perfrui,</p>
  <p>Te Venus amoena, te Cupido amabilis,</p>
  <p>Dedit hic beatus corde pacato dies,</p>
  <p>Meliore semper annotandus calculo.</p>
  <p>VENUS</p>
  <p>(970) Fruamur ergo, Euripe dulcis, iamdiu</p>
  <p>Desyderatis osculis, et gaudijs,</p>
  <p>Convivijsque: inebriemur amoribus!</p>
  <p>EURIPUS</p>
  <p>O gemmeorum mella verborum mera,</p>
  <p>Quali repletis mentem amantis iubilo.</p>
  <p>(975) Quid te venus ta praedicem Venus mea?</p>
  <p>Quid te Cupido delicate? vos quibus</p>
  <p>Celebrabo verbis, laudibus, praeconijs? <milestone unit="folio" facs="D7r"/></p>
  <p><milestone unit="page" facs="132"/></p>
  <p>Istud profecto quod requiris, optima</p>
  <p>Venus, est quod ipse postulo ardentissimè.</p>
  <p>(980) Quin potitatum mox abimus, lux meao</p>
  <p>Scis, quam sit omnis longa amantibus mora.</p>
  <p>VENUS</p>
  <p>Verum fidelis num futurus sis mihi,</p>
  <p>Prius necesse est experiri serio.</p>
  <p>Terrere suevit nil amantem, aut frangere</p>
  <p>(985) (Sit triste quamvis, asperum, durum, grave)</p>
  <p>Modo assequatur, anxiè quod expetit.</p>
  <p>EURIPUS</p>
  <p>Cur, o decora, servulo parum tuo</p>
  <p>Animo videris suspicaei fidere?</p>
  <p>En sum paratus obsequi iussis tuis</p>
  <p>(990) Etiam necesse si foret mox emori.</p>
  <p>VENUS</p>
  <p>Rei exigendum est istius periculum.</p>
  <p>Respondeas mihi liberè quod te rogo:</p>
  <p>Euripe, num formosa, dulcis, elegans,</p>
  <p>Et compta videor sic satis tibi, ac nitens?</p>
  <p>EURIPUS</p>
  <p>(995) Ex me quid is tud obsecro puIcherrima,</p>
  <p>Ac melle quovis duIcior quaeris Venus?</p>
  <p>Nulli quod esse prorsus ignotum reor.</p>
  <p>VENUS N</p>
  <p>ondum quod intus nempe me perspexeris,</p>
  <p>Quibusve pectus illitum monstris geram.</p>
  <p><milestone unit="page" facs="134"/></p>
  <p>(1000) Diffibulata veste sed perfectius</p>
  <p>Nosces, decoro quid tegam sub pallio.</p>
  <p>Quid expavescis, miles imbellissime?</p>
  <p>Conspecta terrent spectra amantem tam cito? <milestone unit="folio" facs="D7v"/></p>
  <p>EURIPUS Papae quid hac sub pulchritudine occulis?</p>
  <p>(1005) Portenta quae sunt ista tam deformia?</p>
  <p>VENUS Quae monstra sint haec, desine admirarier,</p>
  <p>Nec execrare, putria ut cadavera,</p>
  <p>Ignota quod sint simplicesque terreant.</p>
  <p>Nam gratiora haec reddere usus assolet,</p>
  <p>(1010) Fientque longè mox tibi gratissima,</p>
  <p>Si te fidelem servulum praestes mihi.</p>
  <p>Nunc disce, quorum criminum haec sint symbola:</p>
  <p>Sunt nempe fidae hae Cypridis pedissequae,</p>
  <p>Moechia, stuprum, turpitudo, amentia,</p>
  <p>(1015) Incoestus, impudicitia, scurrilitas,</p>
  <p>Scelus Gomorrae, seminis profusio,</p>
  <p>Lis, rixa, caedes, livor, aemulatio,</p>
  <p>Gulae vorago, crapula, impudentia,</p>
  <p>Mecum colenda quae tibi esse voveris,</p>
  <p>(1020) Haberi amator si fidelis postulas.</p>
  <p>EURIPUS</p>
  <p>Visum quid hoc est imperare, Venus, mihi?</p>
  <p>Vin has adorem daemonum larvas truces?</p>
  <p>A vertat a me Conditor tantum scelus,</p>
  <p>Idola caecus ut colam turpissima.</p>
  <p>VENUS</p>
  <p>(1025) Ah me quousque, stulte, non intelliges?</p>
  <p>Adolere larvis thura non praescribimus:</p>
  <p>A te sed ipsas postulamus res coli</p>
  <p>Ardore mentis, op ere, consuetudine.</p>
  <p><milestone unit="page" facs="136"/></p>
  <p><milestone unit="folio" facs="D8r"/></p>
  <p>EURIPUS</p>
  <p>Contaminari grande duce rem nephas,</p>
  <p>(1030) Tot purulentis sordibus libidinum:</p>
  <p>Amare quanquam, potitare, et ludere,</p>
  <p>Fervor iuventae concupiscit lubricae.</p>
  <p>VENUS</p>
  <p>Alios proinde quaere amores degener,</p>
  <p>Pavideque miles: non decet te Cypridis</p>
  <p>(1035) Amore posthac glorioso perfrui.</p>
  <p>EURIPUS</p>
  <p>Audi venusta quaeso, nec te protinus</p>
  <p>Irata verbum propter unum hinc proripe.</p>
  <p>VENUS A</p>
  <p>liunde quaere quae tibi respondeat.</p>
  <p>EURIPUS</p>
  <p>Avertis a me, o pulchra, cur amabilem</p>
  <p>(1040) Placidumque vultum? cur decora lumina?</p>
  <p>Ah, tam venustam non decet turbarier.</p>
  <p>VENUS</p>
  <p>Omitte blandus esse: sic lubet mihi.</p>
  <p>EURIPUS</p>
  <p>Ita me superba spernis ergo et abijcis?</p>
  <p>Ego te vicissim iure floccifecero,</p>
  <p>(1045) Vale ut mereris, meque quum contempseris,</p>
  <p>Alios proterva quaere, quos irrideas.</p>
  <p><milestone unit="page" facs="138"/></p>
  <p>VENUS</p>
  <p>Pernice quamvis aveharis Pegaso,</p>
  <p>Inefficaces curo nil minacias.</p>
  <p>Discede vecors quam voles longissimè:</p>
  <p>(1050) Namque hinc vel uno si reeesseris die,</p>
  <p>Mox huc recurres: teque supplex in manus,</p>
  <p>Legesque nos tras nil moratus offeres.</p>
  <p>Spretus rogabis, ad omnia paratissimus,</p>
  <p>Cervice quae nunc pervicaci respuis.</p>
  <p>III,2 <milestone unit="folio" facs="D8v"/></p>
  <p>EURIPUS. TEMPUS.</p>
  <p>(1055) Abeamus, almum Tempus, istine ocyus,</p>
  <p>Postquam superba nos Venus sic despicit.</p>
  <p>TEMPUS</p>
  <p>Nimis o libenter: caeterum constantior</p>
  <p>Euripe fac sis, fluctuare desinens:</p>
  <p>Properemus oro, ab his locis discedere,</p>
  <p>(1060) Peiora fiant ne prioribus ultima.</p>
  <p>EURIPUS</p>
  <p>Et quo, benignum quaeso Tempus, ibimus?</p>
  <p>TEMPUS</p>
  <p>Dextrae petamus semitam rursus viae:</p>
  <p>Dum mitis almum gratiae Tempus tibi</p>
  <p>Ad poenitendum foeneratur Conditor,</p>
  <p>(1065) (Tibi adfuturum forte vix uno die)</p>
  <p>Dum poenitenti (noxius sit quamlibet)</p>
  <p>Veniam est paratus, gratiamque impendere.</p>
  <p><milestone unit="page" facs="140"/></p>
  <p>EURIPUS</p>
  <p>Dixti profectò rectè. Idemque suggerit</p>
  <p>Utcunque iam purgatior mihi spiritus:</p>
  <p>(1070) Sed hanc amoenam quomodo linquam viam?</p>
  <p>Arctamque rursus ambulabo semitam?</p>
  <p>TEMPUS Aderit voeatus fidus adiutor Deus,</p>
  <p>Cuius potenti nil resistit dexterae,</p>
  <p>Nec iusta dulcis vota contemnet pater.</p>
  <p>EURIPUS</p>
  <p>(1075) Moremur, oro, ac differamus, o bone,</p>
  <p>Tanti laboris arduum negotium:</p>
  <p>Donee molestis expedito angustijs</p>
  <p>Dextrae libebit ingredi eallem viae.</p>
  <p>TEMPUS</p>
  <p>Magis expediret dum lieet procedere,</p>
  <p>(1080) Hîc otiosum quam sedere, et languidum: <milestone unit="folio" facs="Ev"/></p>
  <p>Ne mox Cupido versipellis, ae Venus,</p>
  <p>Subvertat omne quod boni iam concipis.</p>
  <p>EURIPUS</p>
  <p>Nihil est pericli, non movebor, ne time,</p>
  <p>Mihi nota postquam Cypridis superbia est.</p>
  <p>(1085) Sedeamus hoc paulisper in eonfinio,</p>
  <p>Hunc ut dolorem taediumque concoquam.</p>
  <p><milestone unit="page" facs="142"/></p>
  <p>III,3</p>
  <p>VENUS. CUPIDO.</p>
  <p>Viden Cupido, noster ille amasius</p>
  <p>Quantum laboret, quidve secum mussitet?</p>
  <p>CUPIDO Est nota pulchrè illius inconstantia,</p>
  <p>(1090) Vanoque quam bene nomini respondeat.</p>
  <p>VENUS</p>
  <p>Abijsse iam (ni fallor) illum poenitet:</p>
  <p>Nostrique rursus factus appetentior, A</p>
  <p>more languet, regredi desyderans.</p>
  <p>CUPIDO</p>
  <p>Non est necesse plura, iam curabitur.</p>
  <p>VENUS</p>
  <p>(1095) Ardere flamma non levi fac perfugam:</p>
  <p>Cor flagret illi cum medullis intimis,</p>
  <p>Amore caeco, et perdita libidine.</p>
  <p>CUPIDO</p>
  <p>Oleum camino diligenter ingeram.</p>
  <p>VENUS</p>
  <p>Est fraudis in me si quid, aut potentiae,</p>
  <p>(1100) Sic fascinabo cordis illi lumina,</p>
  <p>Ut abdicato, perditoque Tempore,</p>
  <p>Iaculo inopinae mortis ictus occidat,</p>
  <p>Omnique nudus charitate, spe, fide,</p>
  <p><milestone unit="page" facs="144"/></p>
  <p>Optata fiat praeda nostris dentibus.</p>
  <p>IIl,4 <milestone unit="folio" facs="Ev"/></p>
  <p>EURIPUS. TEMPUS. CUPIDO.</p>
  <p>(1105) Eheu, quid hoc est, quot fatigor praelijs?</p>
  <p>In corde quanta sentio certamina?</p>
  <p>Volvo, revolvo, damno, laudo, fluctuo,</p>
  <p>Nihilque firmi sum potis decernere.</p>
  <p>O forma pellax, o decora lumina,</p>
  <p>(1110) O verba quovis dulciora nectare,</p>
  <p>Ubi vos reliqui? cur reces si turbidus?</p>
  <p>Te quando rursus intuebor et alloquar,</p>
  <p>Venusta, dulcis, elegans, pulcherrima?</p>
  <p>CUPIDO</p>
  <p>Securus esto, mox videbis quam cupis,</p>
  <p>(1115) Non absque grandi sed tuo dispendio.</p>
  <p>EURIPUS</p>
  <p>Istisne longum distrahar tumultibus,</p>
  <p>Angustijsque scrupulosi pectoris?</p>
  <p>Iacienda praeceps rursus alea est mihi:</p>
  <p>Redeamus, almum Tempus oro, ad Cypridem.</p>
  <p>TEMPUS</p>
  <p>(1120) Sic ergo tecum, Euripe, me vis perdere?</p>
  <p>EURIPUS</p>
  <p>Meliora posthac spero, nunc flagrans amor</p>
  <p>Parêre cogit flammeae libidini.</p>
  <p><milestone unit="page" facs="146"/></p>
  <p>Veni, benignus parcet erranti Deus,</p>
  <p>Infirmitatis nostrae abunde conscius.</p>
  <p>CUPIDO</p>
  <p>(1125) Euripe, quis te casus huc recurrere</p>
  <p>Deusve suasit? iamne coepti poenitet?</p>
  <p>An forte spinas inter arctae semitae</p>
  <p>Vis ante canos corpore attrito mori?</p>
  <p>EURIPUS</p>
  <p>Abire sane prorsus hinc decreveram</p>
  <p>(1130) Postquam immerentem reppulit me Cypria: <milestone unit="folio" facs="E2r"/></p>
  <p>Horror sed arcti tramitis mox terruit,</p>
  <p>Volventi amoeni nota callis commoda.</p>
  <p>CUPIDO</p>
  <p>O stulte, quanta perdidisti gaudia,</p>
  <p>Nisi mox redire in gratiam contenderis</p>
  <p>(1135) Cum delicata Cypride, ac placidissima.</p>
  <p>EURIPUS</p>
  <p>Cur ergo amantem turbulenta reppulit?</p>
  <p><milestone unit="page" facs="148"/></p>
  <p>CUPIDO</p>
  <p>Tua culpa certè: causa tu divortij</p>
  <p>Tibi factus ipsi: dum freto inconstantior</p>
  <p>Ob monstra quaedam expalluisti ludicra.</p>
  <p>EURIPUS</p>
  <p>(1140) Imò execrari digna iure censui,</p>
  <p>Quae Christianis auribus molesta sunt,</p>
  <p>Solent nee absque rubore nominarier.</p>
  <p>CUPIDO</p>
  <p>Quid Christianos obijcis? nomen quibus</p>
  <p>Inane foetet, res sed ipsae perplacent.</p>
  <p>EURIPUS</p>
  <p>(1145) Quaeso patronus sis mihi dulcis puer,</p>
  <p>Obtemperare sum paratus in omnibus.</p>
  <p>CUPIDO</p>
  <p>Securus esto, quod petis confecero,</p>
  <p>Tantum fidelem te exhibere sis mem or.</p>
  <p>EURIPUS Pulchram ergo rursus intuebor Cypridem,</p>
  <p>(1150) Pro cordis illi ardore colloquens mei?</p>
  <p>Vix ipse vota mente iam capio mea.</p>
  <p><milestone unit="page" facs="150"/></p>
  <p>III,5</p>
  <p>VENUS. CUPIDO. EURIPUS.</p>
  <p>Expecto anhela, mox Cupido ut advolet,</p>
  <p>Bene est, volucri gestiens venit gradu.</p>
  <p>CUPIDO</p>
  <p>En quod petebas: flagrat, ardet, aestuat.</p>
  <p>(1155) Tu sic amantem inebria philtris tuis:</p>
  <p>Ut caecitate pressus interna, nihil</p>
  <p>Posthac malorum perpetrare exhorreat,</p>
  <p>Sibique claudat ad salutem semitam.</p>
  <p>VENUS</p>
  <p>Adnitar omni fraude, vi, solertia.</p>
  <p>(1160) Tu siste nobis devorandum transfugam.</p>
  <p>CUPIDO</p>
  <p>Euripe adesdum, salva iam sunt omnia.</p>
  <p>Accede supplex, ipsa te Cypris vocat.</p>
  <p>VENUS Ad nos redire quid te adegit obsecro,</p>
  <p>Euripe ventis mobilior, et fluctibus?</p>
  <p>(1165) Cur ad superbam tam cito reverteris?</p>
  <p><milestone unit="page" facs="152"/></p>
  <p><milestone unit="folio" facs="E3r"/></p>
  <p>EURIPUS</p>
  <p>Placare amica supplicanti servulo,</p>
  <p>Et ambientem gratiam ne spreveris.</p>
  <p>Habebis obsequentiorem in omnibus,</p>
  <p>Hanc si mihi unam noxiam remiseris.</p>
  <p>VENUS</p>
  <p>(1170) Qui credat istud quaere, vel qui spondeat.</p>
  <p>Mos namque vobis omnia est promittere,</p>
  <p>Utique verbis melle dulcioribus,</p>
  <p>Amore nostri dum caletis improbi:</p>
  <p>Sed exhibere vix soletis guttulam,</p>
  <p>(1175) Simulatque primus ardor hic deferbuit.</p>
  <p>EURIPUS</p>
  <p>Ah cur clienti domina diffidis tuo?</p>
  <p>Quaeeunque danda poena ob insolentiam est,</p>
  <p>Paratus adsum perpeti quae iusseris.</p>
  <p>Hane expiari quo modo vis noxiam?</p>
  <p>(1180) Nihil recuso: quin meipsum in perpetem</p>
  <p>En servitutem sum paratus tradere. <milestone unit="folio" facs="E3r"/></p>
  <p>Et si quid ipsa durius praescripseris.</p>
  <p>CUPIDO</p>
  <p>Audisne mater, hic tuus quid offerat,</p>
  <p>Et quanta supplex?</p>
  <p>VENUS</p>
  <p>Audio: sed interim</p>
  <p>(1185) Ignara non sum, Christiana quam solet</p>
  <p>Infida nobis esse plebs, et mobilis,</p>
  <p><milestone unit="page" facs="154"/></p>
  <p>Fidem proinde det necesse, et munera.</p>
  <p>EURIPUS</p>
  <p>Quod quaeso munus, quam dari poscis fidem?</p>
  <p>VENUS</p>
  <p>Praeibo verbis congeramque pauculis,</p>
  <p>(1190) Nobis quid a te pervelim praestarier:</p>
  <p>Iurabis ergo te fidelem Cypridi,</p>
  <p>Quocunque casu, tempore ac loco fore.</p>
  <p>Et obsequentem iugiter Cupidini,</p>
  <p>Nullusque quod te a servitute debita</p>
  <p>(1195) Metus, pudorve retrahet, quin omnibus</p>
  <p>Vijs, modisque utrique nostrum obtemperes.</p>
  <p>Haec si paratus es mihi promittere,</p>
  <p>Protende dextram: haec exequi fideliter,</p>
  <p>Euripe, spondes?</p>
  <p>EURIPUS</p>
  <p>Spondeo.</p>
  <p>VENUS</p>
  <p>Cedò manum,</p>
  <p>(1200) Haec absque fraude polliceris serio?</p>
  <p>EURIPUS</p>
  <p>Promitto, iuro: plurane istis exigis?</p>
  <p>VENUS</p>
  <p>Quid verba prosunt? danda rebus est fides,</p>
  <p>Amorque digno comprobandus munere.</p>
  <p>EURIPUS <milestone unit="folio" facs="E3v"/></p>
  <p>A me quid o Venus venusta postulas,</p>
  <p>(1205) Qui totus esse gestio, atque sum tuus ?</p>
  <p><milestone unit="page" facs="156"/></p>
  <p>VENUS</p>
  <p>Hunc nempe dextra quem manu fers annulum,</p>
  <p>Radiante gemma, fulvo et auro divitem:</p>
  <p>Quid ingemiscis atque frontem contrahis?</p>
  <p>Iactura vilis mordet unius annuli?</p>
  <p>EURIPUS</p>
  <p>(1210) Non fulgor auri, prima sed movet fides,</p>
  <p>Desponsa qua mens est supremo principi:</p>
  <p>Sapphyrus et quod ista coeli est symbolum.</p>
  <p>Horumne phas me prorsus obliviscier?</p>
  <p>CUPIDO</p>
  <p>Contemne vana edentularum somnia,</p>
  <p>(1215) Si vera quaeris gaudia ac praesentia,</p>
  <p>Tuaeque foelix complacere Cypridi.</p>
  <p>Aliudne poscis numen, aut coelum miser?</p>
  <p>EURIPUS</p>
  <p>Tibi nil negare stat mihi sententia,</p>
  <p>Postquam decora figis in me lumina.</p>
  <p>(1220) Exile munus, divitem affectum cape,</p>
  <p>Et si quid iste servus in super potest.</p>
  <p>CUPIDO</p>
  <p>Euge, o triumphis digne iam Cupidinis,</p>
  <p><milestone unit="page" facs="158"/></p>
  <p>Lepidumque serto myrteo cingi caput.</p>
  <p>VENUS</p>
  <p>Nunc esse noster serio, Euripe, incipis,</p>
  <p>(1225) Ambire charo non recusans munere</p>
  <p>Tuae favorem, gratiamque Cypridis.</p>
  <p>Nos te vicissim, amator ardentissime,</p>
  <p>Subinde tantis gaudijs explebimus,</p>
  <p>Ut nulla coeli cura posthac mordeat</p>
  <p>(1230) Desyderatis ebrium complexibus. <milestone unit="folio" facs="E4r"/></p>
  <p>EURIPUS</p>
  <p>Ah quid moramur ergo, mellitissima,</p>
  <p>Quod polliceris experiri plenius?</p>
  <p>Quin hinc abimus potitatum, et currimus,</p>
  <p>Tam diu cupitis ut fruamur gaudijs?</p>
  <p>VENUS</p>
  <p>(1235) Hoc in propinquum mox rosetum pergimus</p>
  <p>Euripe noster, ibique pergraecabimur.</p>
  <p>Sed restat unum quod rogare gestio:</p>
  <p>Alatus iste, ubique quem tecum trams,</p>
  <p>Quis est, et unde? scitus ac mollis puer,</p>
  <p>(1240) Vultu decorus, atque amictu candidus?</p>
  <p>EURIPUS</p>
  <p>Tempus solemus nominare gratiae,</p>
  <p>Munus benigni Conditoris inclytum.</p>
  <p>VENUS</p>
  <p>Tam pulcher ergo cum sit, acer, elegans,</p>
  <p>Hunc expeditum da mihi pedissequum,</p>
  <p>(1245) Servire nostris possit ut convivijs,</p>
  <p>Amoribusque: ubique et omni tempore</p>
  <p><milestone unit="page" facs="160"/></p>
  <p>Mihi servus uni. Quid taces et ingemis</p>
  <p>Periure miles? territus quid fluctuas?</p>
  <p>Promissa mendax siccine imples splendida?</p>
  <p>CUPIDO</p>
  <p>(1250) Puerne tanti est hic tibi vilissimus?</p>
  <p>Nihili iuventus aestimare quem solet,</p>
  <p>Caussaque (tanquam permolestum) ex qualibet</p>
  <p>Fastidiose eliminatum perdere.</p>
  <p>TEMPUS</p>
  <p>Euripe, summi plasma Regis inclytum,</p>
  <p>(1255) Tam pestilenti iam cave consentias</p>
  <p>Suggestioni: ne salutis ianuam</p>
  <p>Tibi ipse claudas, in profundum corruens</p>
  <p>Iniquitatis caecae, et insatiabilis.</p>
  <p>VENUS</p>
  <p>Quid iste nugax machinatur flagrio?</p>
  <p>(1260) Quem mox docebo mussitare et obloqui.</p>
  <p>Euripe, munus das petitum, an rennuis?</p>
  <p>EURIPUS Heu me, quid istum blanda deposcis, Venus?</p>
  <p>Emancipare quem nephas existimo,</p>
  <p>Magno futurus quod sit usui mihi,</p>
  <p>(1265) Cum poenitentis arma sumam languidus.</p>
  <p>VENUS</p>
  <p>Quam stulta mentes saeculares occupat</p>
  <p>Plerunque (nostris fraudibus) persuasio:</p>
  <p><milestone unit="page" facs="162"/></p>
  <p>Ut arbitrentur (quamlibet vivant malè)</p>
  <p>Amarae in ipsa mortis hora, gratiam</p>
  <p>(1270) Se consecuturos, polique gloriam,</p>
  <p>Modo ingemiscant ante mortem vel semel,</p>
  <p>Peccare quando non licebit languidis.</p>
  <p>CUPIDO</p>
  <p>Fallatur ergo stultus hic mendacijs,</p>
  <p>In veritate qui manere noluit.</p>
  <p>VENUS</p>
  <p>(1275) Euripe, quanquam iure possim conqueri,</p>
  <p>Expostulare, et imperare, te precor,</p>
  <p>Si pusionem mancipare hunc perpeti</p>
  <p>Nostrae recusas servituti: at commoda</p>
  <p>Saltem diebus pauculis, et obsequi</p>
  <p>(1280) Compelle nostris diligenter amoribus:</p>
  <p>Ego me vicissim dedicabo sic tibi,</p>
  <p>Euripe dulcis, elegans, pulcherrime, <milestone unit="folio" facs="E5r"/></p>
  <p>Venere ut fruaris liberè ac plenissimè</p>
  <p>Multos per annos, lustra multa, ac saecula.</p>
  <p>EURIPUS</p>
  <p>(1285) Habeant sua sibi regna, fasces, purpuras,</p>
  <p>Gazasque reges: coelitesque sydera:</p>
  <p>Modà, Venus alma, perfruar te liberè,</p>
  <p>Amore cuius aestuo medullitus.</p>
  <p>Accede, charum Tempus, ut pulcherrimae</p>
  <p>(1290) Dominae obsequaris quicquid imperaverit,</p>
  <p>Gratum venustae te exhibens pedissequum.</p>
  <p><milestone unit="page" facs="164"/></p>
  <p>TEMPUS</p>
  <p>Euripe demens, quo feraris prospice.</p>
  <p>Ego iamne scortis serviam, ac libidini</p>
  <p>Datus ad salutem, et poenitentiam tibi?</p>
  <p>(1295) Ah cur tonantis maximi gravissimum,</p>
  <p>Iustissimumque in te furorem provocas?</p>
  <p>VENUS</p>
  <p>Quin destinatas ad rosas et lilia,</p>
  <p>Unguenta, lectos, pocla, nectar pergimus?</p>
  <p>Euripe, eamus, huc ades pedisseque,</p>
  <p>(1300) Meoque postquam mancipatus usui es,</p>
  <p>Dominae memento diligenter obsequi:</p>
  <p>Nam murmurando (crede) nil profeceris.</p>
  <p>TEMPUS</p>
  <p>Donec iubebit me Creator omnium:</p>
  <p>Euripo adesse, illi necesse est serviam:</p>
  <p>(1305) Impune sed me nemo abutitur tamen.</p>
  <p>VENUS Tace, nee ultra murmurator obstrepe,</p>
  <p>Placidum et benignum numen est homini Deus</p>
  <p>Parcens libenter plasmati mitis suo, <milestone unit="folio" facs="E5v"/></p>
  <p><milestone unit="page" facs="166"/></p>
  <p>Euripe, nostram cum cubili regiam</p>
  <p>(1310) Laetus subintra teque da totum mihi,</p>
  <p>Hic te beatum reddet optatus dies.</p>
  <p><hi rend="bold">CHORUS TERTIUS</hi></p>
  <p>Iambici Trimetri cum Dimetris.</p>
  <p>Adeste quotquot de ruina proximi</p>
  <p>Ploratis, ingemiscitis:</p>
  <p>De caecitate plurimorum flebili</p>
  <p>(1315) Tristem canamus naeniam.</p>
  <p><milestone unit="page" facs="168"/></p>
  <p>Quem Christianum ad lachrymas non provocent</p>
  <p>Tot damna spiritalia?</p>
  <p>Aetatis ipso in flore, quam multi cadunt,</p>
  <p>Qui non resurgunt amplius ?</p>
  <p>(1320) Peritque Christi sanguis in quam plurimis,</p>
  <p>Nominetenus fidelibus.</p>
  <p>Heu quam profundam se iuventus improba</p>
  <p>Demergit in voraginem?</p>
  <p>Dei timore dum repulso, crapulae</p>
  <p>(1325) Inservit et libidini.</p>
  <p>Quot caeca semet ingerit periculis,</p>
  <p>Amore carnis aestuans.</p>
  <p>Nil tam pudendum, noxium, foedum, grave,</p>
  <p>Tentare quod non audeat.</p>
  <p>(1330) Et mille quanquam mortibus dignissima <milestone unit="folio" facs="E6r"/></p>
  <p>Secura carpit gaudia.</p>
  <p>In omne demens nequiter scelus ruit,</p>
  <p>Rebus secundis ebria.</p>
  <p>o lachrymandam caecitatem mentium,</p>
  <p>(1335) O pectoris vecordiam.</p>
  <p>Sic tempus almum dissipatur gratiae,</p>
  <p>Venere, fritillo, poculis.</p>
  <p>Sic forma, vires, mens, iuventa, industria</p>
  <p>Factis nephandis serviunt.</p>
  <p>(1340) Impoenitentes sic tenet damnabilis Coeli, Deique
  oblivio.</p>
  <p><milestone unit="page" facs="170"/></p>
  <p>Sed nulla pestis ita iuventam funditus</p>
  <p>Corrumpit, urit, enecat,</p>
  <p>Ut blanda, pellax, compta, duplex, perfida,</p>
  <p>(1345) Et impudica foemina.</p>
  <p>Quae verba melle dulciora dum rotat</p>
  <p>Et mente, et ore subdolo,</p>
  <p>Cor audientis igne adurit impio,</p>
  <p>Iecur sagitta transigens.</p>
  <p>(1350) Aspectus eius ut venenum reguli</p>
  <p>Animam sine mora interficit,</p>
  <p>Virumque (quamvis masculo sit pectore)</p>
  <p>Enervat omni robore.</p>
  <p>Quem fascinatum subdolis sermonibus</p>
  <p>(1355) Ad se dolosa pertrahit.</p>
  <p>Et amore caecum cogit obbrutescere, <milestone unit="folio" facs="E6v"/></p>
  <p>Nihilque pensi ducere,</p>
  <p>Donec cruentae mortis ictus spiculo</p>
  <p>Subito in gehennam corruat.</p>
  <p>(1360) Euripus istud exitu verum suo</p>
  <p>Mox comprobabit improbus.</p>
  <p>Qui vilis instar bestiae cum vixerit,</p>
  <p>Carnis sequutus impetum,</p>
  <p>Haeres tenebit iugis aeternos focos,</p>
  <p>(1365) Damnationis filius.</p>
  <p><milestone unit="page" facs="172"/></p>
  <p>Quam infaustus ille (quisquis est mortalium)</p>
  <p>Cui talis instat exitus.</p>
  <p>Vae, vae supremum non timentibus diem,</p>
  <p>Iramque vindicis Dei:</p>
  <p>(1370) Qui gloriantur et insolescunt nequiter,</p>
  <p>Impunè dum malefaciunt:</p>
  <p>Quum sit voluptas ipsa vix horaria,</p>
  <p>Aeterna quam mors excipit.</p>
  <p>Ah, quae tenebrae, quanta nox, et caecitas,</p>
  <p>(1375) Hinc posse cristas tollere!</p>
  <p>ACTUS EURIPI QUARTUS</p>
  <p>VENUS. CUPIDO.</p>
  <p>Collega dormis? acriter fac excubes, <milestone unit="folio" facs="E7r"/></p>
  <p>Ne forte nostros, spiritus de corpore</p>
  <p>Egressus, ungues possit ulla evadere.</p>
  <p>Iam finis instat, mors amara in limine est,</p>
  <p>(1380) Sumptura poenas: pruriunt dentes mihi,</p>
  <p>Hane quando praedam uterque devorabimus.</p>
  <p>CUPIDO</p>
  <p>Animo quiesce, quid times periculi?</p>
  <p>Coeli suique et Conditoris immemor,</p>
  <p>Amore caecus, ebrius libidine</p>
  <p>(1385)</p>
  <p>Iacet sepultus mole consuetudinis.</p>
  <p>Evadet ille quo modo nostras manus?</p>
  <p>Quem tot malorum praegravatum sarcina,</p>
  <p>Vino aestuantem, marcidumque crapula,</p>
  <p>Incogitantem saeva iam mors opprimet.</p>
  <p>(1390) Crucifixus hunc nec ipse nobis auferat</p>
  <p>Tam multifario iure Averno debitum.</p>
  <p>VENUS At scis, ut idem sit potens, ae prodigus</p>
  <p><milestone unit="page" facs="176"/></p>
  <p>In poenitentes ultimo vel halitu:</p>
  <p>Et mater eius Tartaro infestissima.</p>
  <p>CUPIDO</p>
  <p>(1395) Oh, quam fefellit vana spes haec plurimos,</p>
  <p>Nostrosque fecit: dum latronis dexteri</p>
  <p>Sibi blandiuntur singulari munere:</p>
  <p>Mox sicut ille subvolare ad sydera</p>
  <p>Existimantes, unico suspirio, <milestone unit="folio" facs="E7v"/></p>
  <p>(1400) Brevique verbo, quamlibet vivant malè.</p>
  <p>VENUS</p>
  <p>Vigilemus ambo diligenter attamen,</p>
  <p>Ne forte acerba sternitur dum cuspide,</p>
  <p>Christi repente versus ad clementiam,</p>
  <p>Crucemque ploret, ingemiscat, eiulet,</p>
  <p>(1405) Nostrisque vel tune eruatur faucibus.</p>
  <p>CUPIDO</p>
  <p>Evadat ille tam scelestus, ac putris,</p>
  <p>A se Timorem qui salubrem reppulit?</p>
  <p>Ac spem superni stultus adiutorij?</p>
  <p>Regique frangens debitam suo fidem,</p>
  <p>(1410) Servire Tempus gratiae, libidini</p>
  <p>Suae coëgit? ebriosus, aleo,</p>
  <p>Scortator iste quî queat servarier?</p>
  <p>Potius flagellis Lucifer nos igneis</p>
  <p>Discerpat ambos, iste quam nequissimus</p>
  <p>(1415) Emergat unquam, gratiam vel impetret.</p>
  <p><milestone unit="page" facs="178"/></p>
  <p>VENUS</p>
  <p>At nos inanes distinent dum fabulae,</p>
  <p>Mors ecce frendens in theatrum prosilit!</p>
  <p>Age properemus, dividentes munera:</p>
  <p>Ego hinc resistam, ne qua spes ad languidum</p>
  <p>(1420) Intrare possit, pastor aut fraterculus:</p>
  <p>Tu a dormientis ne grabato abscesseris,</p>
  <p>Tacitus sed istic excuba usque ad ultimi</p>
  <p>Luctam duelli, cordis ante lumina</p>
  <p>Illi volumen aestuanti hoc ingerens:</p>
  <p>(1425) Scelerum ut suorum fasce perculsus Deo <milestone unit="folio" facs="E8r"/></p>
  <p>Diffidat, omni spe salutis perdita.</p>
  <p>CUPIDO</p>
  <p>Vigilemus ambo, nostra dum messis viget:</p>
  <p>Videamus, illi vana quid prosit fides,</p>
  <p>(Qua gloriantur improbè nunc plurimi)</p>
  <p>(1430) Christique nomen absque factis congruis.</p>
  <p>Quid item voluptas, fastus, atque cupiditas,</p>
  <p>Quae longè amavit, quam Deum ferventius.</p>
  <p>Mox nosmetipsos huic gehennae filio</p>
  <p>Hostes apertos ac truces monstrabimus,</p>
  <p>(1435) Quos fraudulenter blandientes audijt.</p>
  <p><milestone unit="page" facs="180"/></p>
  <p>IV, 2</p>
  <p>MORS. PESTIS.</p>
  <p>Urgebit hora quum statuta singulis</p>
  <p>Ab orbis almo Conditore ac praeside,</p>
  <p>Omnes choream vos necesse est ultimam</p>
  <p>Mecum absque cantu fistulaque ducere:</p>
  <p>(1440) Ego mors (quid ipsam proloqui rem differo?),</p>
  <p>Cuius pavendum nomen omnes territat:</p>
  <p>Trepidare cogit sed malos potissimum.</p>
  <p>Ego mors superba principatu nobili</p>
  <p>Super monarchas, Caesares, et principes,</p>
  <p>(1445) Reges, Tyrannos, praesides, antistites.</p>
  <p>Ego mors amara, saeva, formidabilis,</p>
  <p>Minax, saevera, tristis, implacabilis,</p>
  <p>Quae parco nulli, quisquis est mortalium:</p>
  <p>Formido nullum, blandiorque nemini.</p>
  <p>(1450) Vitam sed aequa lege cunctis aufero, <milestone unit="folio" facs="E8v"/></p>
  <p>Simulatque summus Imperator iusserit.</p>
  <p>PESTIS</p>
  <p>Probabis istud esse mox verissimum,</p>
  <p>Euripe vecors, insolens, incurie,</p>
  <p>Longè alia quamvis dormiens nunc somnies.</p>
  <p>MORS</p>
  <p>(1455) Ego mors ob Adae noxium morsum, truci</p>
  <p>Morsu nepotes eius omnes mordeo:</p>
  <p>Multam parentis exigens ab omnibus,</p>
  <p>Quotquot fuere, sunt, eruntque posteris.</p>
  <p><milestone unit="page" facs="182"/></p>
  <p>Ego mors, repente quae supinos opprimo,</p>
  <p>(1460) Animamque cogo prosilire ex corpore,</p>
  <p>Quamvis valente, succulento, vivido.</p>
  <p>PESTIS</p>
  <p>Id me frequenter vindicis iussu Dei</p>
  <p>Trepidum per orbem saeviente innotuit.</p>
  <p>MORS</p>
  <p>Ego mors amore, mors favore libera,</p>
  <p>(1465) Nec arma curans, nec preces, nec munera:</p>
  <p>Prohibere nemo quam potest mortalium,</p>
  <p>Stato reposcam quin meum ius tempore,</p>
  <p>Annosa sicut monstrat experientia.</p>
  <p>IV, 3</p>
  <p>TEMPUS. MORS. CUPIDO. PESTIS.</p>
  <p>Labore fessum servitutis improbae</p>
  <p>(1470) Prodire mortis admonet vox horrida:</p>
  <p>Spero iubebit me brevi hinc discedere,</p>
  <p>Posthac fideli, ac iustiori ut serviam.</p>
  <p>MORS</p>
  <p>Haec ipsa vobis nota mortales licet,</p>
  <p>Crebrisque pulchrè sint periclis cognita,</p>
  <p>(1475) Factis negatis attamen vos credere, <milestone unit="folio" facs="Fr"/></p>
  <p>Tam eriminosi, tam scelesti vivitis:</p>
  <p><milestone unit="page" facs="184"/></p>
  <p>Faciam proinde notius quod assero,</p>
  <p>Indormientem dum vagae libidini</p>
  <p>Hunc ganeonem nil morata oppressero.</p>
  <p>TEMPUS lamentabiliter.</p>
  <p>(1480) Heu plasma summi Regis olim nobile,</p>
  <p>Illustre semen Conditoris omnium,</p>
  <p>Quibus inquinatum fecibus nunc hîc iaces,</p>
  <p>Foetore putens crapulae ac libidinis.</p>
  <p>Hei quanta clades dormienti, quae lues</p>
  <p>(1485) A mortis instat horridae pedissequa?</p>
  <p>MORS ferociter ut omnia.</p>
  <p>Hîc te apprehendo sordido in gurgustio,</p>
  <p>Factura magni Conditoris inclyta:</p>
  <p>Haeres futura sempiternae gloriae,</p>
  <p>Perambulasses dexteram si semitam:</p>
  <p>(1490) Nunc mortis autem, Tartarique filia,</p>
  <p>Dum plus futuris diligis praesentia.</p>
  <p>Euripe dormis ? vanitate saeculi</p>
  <p>Inebriatus, ac tot obsitus malis,</p>
  <p>In morte faxo mox perenni obdormias.</p>
  <p>TEMPUS</p>
  <p>(1495) Ah, caeca quali nocte mens est obruta,</p>
  <p>Dei suique facta prorsus immemor :</p>
  <p>Sed fascinatam falsa quam suavitas</p>
  <p>Effoeminavit, inquinavit, perdidit,</p>
  <p>Mortis cruentae dira mox vexatio</p>
  <p><milestone unit="page" facs="186"/></p>
  <p>(1500) Sentire coget, quod cavere noluit.</p>
  <p>CUPIDO <milestone unit="folio" facs="Fv"/></p>
  <p>Opera ista nostra, nos ad hanc vecordiam,</p>
  <p>Ac caecitatem mentis hunc perduximus:</p>
  <p>Nostrum proinde trade nobis militem,</p>
  <p>Et morte dignum duplici, Mors, eneca.</p>
  <p>MORS</p>
  <p>(1505) Tibi mos geretur (nam quod aequum est postulas),</p>
  <p>Ubi fila Parcae legerint fatalia:</p>
  <p>At nunc priusquam hunc carne solvam noxia,</p>
  <p>Praecurre, morbos inter omnes unicè</p>
  <p>Dilecta nobis, Pestis inguinaria,</p>
  <p>(1510) Tristique profer de pharetra spiculum</p>
  <p>Letale, pernix, acre, limatissimum,</p>
  <p>Quod sic nepotis urat huius intima,</p>
  <p>Mihi mox regressae pendat ut ius debitum.</p>
  <p>PESTIS</p>
  <p>Hera nil morabor, quod petis curabitur.</p>
  <p><milestone unit="page" facs="188"/></p>
  <p><milestone unit="folio" facs="F2r"/></p>
  <p>uvin Brecht, Etlripus, v. 1515-1531</p>
  <p>IV, 4</p>
  <p>PESTIS. EURIPUS. TEMPUS. CUPIDO.</p>
  <p>(1515) Euripe, tandem dormiendi sit modus,</p>
  <p>Lasciviendi, potitandi, nam tibi</p>
  <p>(Vitae peracta corporalis fabula)</p>
  <p>Hoc exeundum de theatro est ocyus.</p>
  <p>Iam somniatum plus satis: mors advenit,</p>
  <p>(1520) Peccata clamant, ultionemque exigunt.</p>
  <p>Instant cruenti daemones, Christus iubet,</p>
  <p>Lethalis ictum morbi acerbum suscipe.</p>
  <p>EURIPUS expergiscens et attonitus.</p>
  <p>Hei corpus intus quomodo immutarier</p>
  <p>Ardore febris pestilente sentio?</p>
  <p>(1525) Invasit aegrum quis tremor? quae angustiae</p>
  <p>Horrore mortis commoventes viscera?</p>
  <p>Hui, tibi quid, Euripe, conti git novi?</p>
  <p>Languore totus quod fatiscis pessimo?</p>
  <p>Caput gravatur mole quanta languidum?</p>
  <p>(1530) Vomitu levare nauseam cogor gravi:</p>
  <p>Unde iste (miror) casus evenit mihi,</p>
  <p><milestone unit="page" facs="190"/></p>
  <p>Sopore longo cocta quum sit crapula.</p>
  <p>PESTIS</p>
  <p>Quia ebibisti delicatam scilicet</p>
  <p>Iam potionem, et efficacem, et fervidam,</p>
  <p>(1535) Quae vi potentis pharmaci, te protinus</p>
  <p>Animam nocentem coget eiacularier.</p>
  <p>EURIPUS</p>
  <p>Praestat tepente confoveri lectulo,</p>
  <p>Si mitigari possit insuetus dolor.</p>
  <p>Sed triste quidnam vult sibi silentium?</p>
  <p>(1540) Ubi Venus et Cupido? scorta et pocula?</p>
  <p>Ubi combibones ac iuventus lubrica?</p>
  <p>Hk solus ergo derelinquor ab omnibus</p>
  <p>Notis, amicis, proximis, aequalibus?</p>
  <p>TEMPUS</p>
  <p>Ah spiritali nuda pulchritudine,</p>
  <p>(1545) Mens caeca, quantis es tenebris obruta?</p>
  <p>Quae carnis atque saeculi sunt cogitans,</p>
  <p>Cum sis gehennae faucibus iam proxima:</p>
  <p>Quin hoc amaris stulta defles lachrymis,</p>
  <p>Inimica summi quod tonantis, hinc statim</p>
  <p>(1550) Rapieris, illius ad tribunal iudicis,</p>
  <p>Qui cuncta novit, nilque inultum praeterit.</p>
  <p>EURIPUS <milestone unit="folio" facs="F2v"/></p>
  <p>Heu quam repente versa sunt nunc omnia:</p>
  <p>lngens voluptas, in dolores maximos:</p>
  <p>Risus, iocique, tristia in suspiria:</p>
  <p>(1555) Tranquilla acerbos in metus securitas.</p>
  <p>Hei quid futurum, siccine affligar diu?</p>
  <p><milestone unit="page" facs="192"/></p>
  <p>Per prata rursus quando eurram florida?</p>
  <p>Diesque luxu poeulisque transigam?</p>
  <p>TEMPUS Pro, quanta caeco vanitas in pectore</p>
  <p>(1560) Instante mortis adhue agone permanet?</p>
  <p>Quin ingemiseens eiulansque hoc eogitas,</p>
  <p>Euripe, sit ubi vestis innocentiae?</p>
  <p>Qua te lavacri per potentis gratiam</p>
  <p>Speciosus ille sponsus exornaverat.</p>
  <p>(1565) Ah, quale passus, stulte, tunc dispendium es,</p>
  <p>Hanc perdidisti nuptialem cum stolam,</p>
  <p>Sine qua superni Regis es eonvivio</p>
  <p>Indignus: Agni nee fruêre nuptijs.</p>
  <p>CUPIDO</p>
  <p>Haec nostra foelix praeda iam pridem fuit,</p>
  <p>(1570) Abstulimus omnia qui monilia improbo.</p>
  <p>TEMPUS</p>
  <p>Quam vilis, ineonsulte, faetus es nimis:</p>
  <p>Timore pulso, prostituto Tempore,</p>
  <p>Te sponte tradens hostibus teterrimis:</p>
  <p>Tibi abstulerunt dona qui ditissima,</p>
  <p><milestone unit="page" facs="194"/></p>
  <p>(1575) Metum, pudorem, charitatem, spem, fidem,</p>
  <p>Omnique nudum reddidêre gloria.</p>
  <p>EURIPUS</p>
  <p>Eheu quis aegris ardor in venis furit?</p>
  <p>Flaccesco totus, totus intus ardeo, <milestone unit="folio" facs="F3r"/></p>
  <p>Nimiaeque pectus strangulant angustiae,</p>
  <p>(1580) Par esse tantis non queo ultra incendijs,</p>
  <p>Ad cordis arcem permeante iam malo.</p>
  <p>TEMPUS</p>
  <p>Vah, credula et caduca sp es mortalium,</p>
  <p>Quam fraudulenter plurimos nunc decipis?</p>
  <p>Heu, quo iuventus insolens evanuit ?</p>
  <p>(1585) Quo robur acre et spiritus sublimitas ?</p>
  <p>Decorque fallax corporis pulcherrimi?</p>
  <p>Exanguis ecce mem bra pallor occupat,</p>
  <p>Exhausta morbi unius horae ardoribus.</p>
  <p>PESTIS</p>
  <p>Virtutis haec est summa nostrae gloria,</p>
  <p>(1590) Qua corpus et cor frangimus mortalium.</p>
  <p>EURIPUS</p>
  <p>Scelerata Pestis, dira, sanguinaria,</p>
  <p>Quid in iuventam sic cruenta perfuris ?</p>
  <p>Senes nec istos iam sepulchro proximos</p>
  <p>Cadaverosis antè membris exuis,</p>
  <p>(1595) Quibus onerosa est vita plena doloribus.</p>
  <p>TEMPUS</p>
  <p>Notate caeci quaeso carnis amasij,</p>
  <p>Censura summi quam sit aequa iudicis:</p>
  <p>Scelestus is te nunc sui obliviscitur,</p>
  <p>Damnationi proximus et impoenitens,</p>
  <p><milestone unit="page" facs="196"/></p>
  <p>(1600) Robustus olim qui valenti corpore</p>
  <p>Oblitus est autoris ingratus sui,</p>
  <p>Leve placidumque ferre pertaesus iugum,</p>
  <p>Dulcisque Iesu legibus se sub de re.</p>
  <p>PESTIS <milestone unit="folio" facs="F3v"/></p>
  <p>Feret proinde vincla Ditis ignea,</p>
  <p>(1605) Imam retrusus in cloacam Tartari.</p>
  <p>EURIPUS</p>
  <p>Quae lerna adustis saevit in praecordijs,</p>
  <p>Exhausta flammis membra torrens impijs?</p>
  <p>Hinc inde quantum tubera et carbunculi</p>
  <p>Glandesque torquent aestuantem fervidae.</p>
  <p>(1610) Quid hoc, quod aeger halitus me deficit?</p>
  <p>Erumpit unde su dor is te frigidus?</p>
  <p>Sunt dira mortis nunquid haec praesagia?</p>
  <p>Potest iuventus multa sed fortis pati,</p>
  <p>Nec tam repente, spero, succumbet ned.</p>
  <p>PESTIS</p>
  <p>(1615) Spiritus anhelo erumpit aegre a pectore,</p>
  <p>Oculi, genaeque conddunt, nares rigent,</p>
  <p>Vitaeque cuncta adesse finem praedicant.</p>
  <p><milestone unit="page" facs="198"/></p>
  <p>LeVitl Brecht, Euripus, v. 1618-1627</p>
  <p>Morti proinde haec nuncianda sedulò,</p>
  <p>Exile stamen vitae ut ipsa dissecet.</p>
  <p>IV, 5</p>
  <p>MORS. PESTIS.</p>
  <p>(1620) Ecquid moratur Pestis ad me regredi,</p>
  <p>Ab hoc tributum pestilente ut exigam?</p>
  <p>PESTIS</p>
  <p>Domina, peregi strennuè quod iusseras.</p>
  <p>MORS</p>
  <p>Igitur scelestus ille iam paratus est,</p>
  <p>Legale nobis debitum persalvere ?</p>
  <p>PESTIS</p>
  <p>(1625) Accede quando collubebit: nam levi</p>
  <p>Ictu, manuque languidum confeceris.</p>
  <p>MORS</p>
  <p>I prae, citatis consequar mox gressibus.</p>
  <p><milestone unit="page" facs="200"/></p>
  <p>EURIPUS. PESTIS. CUPIDO. TEMPUS. <milestone unit="folio" facs="F4r"/></p>
  <p>Heu me, quiete perfrui nulla queo</p>
  <p>Exhaustus aegrum corpus igne hoc pessimo,</p>
  <p>(1630) Nec magna restat spes salutis languido,</p>
  <p>Grassante morbo cordis in vitalia.</p>
  <p>Maledicta pestis, mene compelles mori</p>
  <p>Iuventae in ipso flore tam crudeliter?</p>
  <p>Rictu ferus te Cerberus deglutiat,</p>
  <p>(1635) Immitis, atrox, impudens, venefica.</p>
  <p>PESTIS</p>
  <p>Convitiare, tumultuare, clamita,</p>
  <p>Quantum libebit ac licebit improbe.</p>
  <p>Nam mox quiesces totus ac domabere,</p>
  <p>Dignasque nobis morte iam poenas dabis.</p>
  <p>EURIPUS</p>
  <p>(1640) Salutis ergo nulla spes ostenditur?</p>
  <p>Nee liberare morbidum quisquam potest</p>
  <p>Ab execrandis Pestis atrae incendijs?</p>
  <p>Poterit sed istud quo modo cor emori?</p>
  <p>Eheu meatus vocis intercluditur:</p>
  <p><milestone unit="page" facs="202"/></p>
  <p>(1645) Vix pauca possum verba anhelans proloqui.</p>
  <p>CUPIDO</p>
  <p>Extremus instat nunc agon, nam spiritus</p>
  <p>Et aegra vox magis magisque deficit.</p>
  <p>Est iam mearum partium catastrophen</p>
  <p>Desyderatam ludo amoeno imponere.</p>
  <p>(1650) Ipsum proinde me scelesto ostendero</p>
  <p>Vultu feroci, serio ac Satanico.</p>
  <p>EURIPUS animam agens, lente ergo, difficulter et
  lamentabiliter.</p>
  <p>Heu quae tenebrae, quantus horror irruit,</p>
  <p>Quae punctiones cor fatiscens lancinant: <milestone unit="folio" facs="F4v"/></p>
  <p>Ah flos iuventae, iamne compellar mori?</p>
  <p>(1655) Blandumque quicquid fuit, et est, relinquere?</p>
  <p>o dulce lumen, iamne cogar emori:</p>
  <p>Qui multa lustra adhuc putabam vivere?</p>
  <p>Heu vita fallax, quo modo brevissimi</p>
  <p>Evanuisti prorsus instar somnij?</p>
  <p><milestone unit="page" facs="204"/></p>
  <p>(1660) Valete, blandis cum iocis et osculis</p>
  <p>Lusus, amores, combibones, pocula,</p>
  <p>Mundusque dulce quicquid iste continet.</p>
  <p>CUPIDO</p>
  <p>Ergo otiose adhuc lubet nugarier?</p>
  <p>AHa urget ecce res agenda serio:</p>
  <p>(1665) In hoc studendum est iam tibi volumine,</p>
  <p>Quod negligenter hactenus scrutatus es.</p>
  <p>EURIPUS</p>
  <p>Atat: draconem hic conspicio teterrimum,</p>
  <p>Qui me vorare gHscit atris faucibus,</p>
  <p>Volumen ingens explicans, in quo meae</p>
  <p>(1670) Peccata vitae scripta totius tenet:</p>
  <p>Hei, quo reflectam corpus, hunc ne conspicer?</p>
  <p>CUPIDO</p>
  <p>Sperare quid vis? non mereris gratiam:</p>
  <p>Agnosce quanta feceris miser mala.</p>
  <p><milestone unit="page" facs="206"/></p>
  <p>Quid membra grandi cum tremore, lectuli,</p>
  <p>(1675) Nequicquam ad omnem palpitans partem rapis?</p>
  <p>Quid clausa frustra flectis a me lumina?</p>
  <p>Veni, memento iam diu quod noster es.</p>
  <p>EURIPUS</p>
  <p>Hei, quam mihi prae sens adest periculum:</p>
  <p>Quam triste monstrum, quam cruenta bellua: <milestone unit="folio" facs="F5r"/></p>
  <p>(1680) Utinam camino vel recondar flammeo,</p>
  <p>Modo ne draconem hunc cogar intuerier.</p>
  <p>CUPIDO</p>
  <p>Maledicte, vilis, reprobande spiritus,</p>
  <p>Properanter ad nos quid moraris egredi?</p>
  <p>Veni, vel istis extraheris unguibus.</p>
  <p>EURIPUS</p>
  <p>(1685) Despero iam, despero, ne me ultra preme,</p>
  <p>Tibi me vorandum liberè mox offeram:</p>
  <p>Scelerum meorum mole nam pressus gravi,</p>
  <p>Diffido posse consequi indulgentiam.</p>
  <p><milestone unit="page" facs="208"/></p>
  <p>TEMPUS</p>
  <p>Vae tibi proinde vilis ae miserrime,</p>
  <p>(1690) Vitae quod unquam spiritum receperis:</p>
  <p>Ingrate plagis Christi Iesu ae sanguini.</p>
  <p>IV, 7</p>
  <p>MORS. TEMPUS. EURIPUS.</p>
  <p>Extremus horae punctus instat ultimae,</p>
  <p>Transire nulli quem lieet mortalium.</p>
  <p>Ubi est prophanus ille mortis debitor?</p>
  <p>TEMPUS</p>
  <p>(1695) Mors appropinquat, cogar hunc relinquere</p>
  <p>Virtute nudum, destitutum gratia,</p>
  <p>Totumque foedis inquinatum sordibus:</p>
  <p>Fretus iuventae qui fugacis robore</p>
  <p>Adhue putabat vivere annos plurimos:</p>
  <p>(1700) Quam fluxa spes et vota sunt mortalium.</p>
  <p>MORS</p>
  <p>Discede, Tempus, a nepote hoc putido,</p>
  <p>Veneri coëgit obsequi qui te suae:</p>
  <p>A servitute te pudenda liberat</p>
  <p>Summus Monarcha, cede, da locum mihi. <milestone unit="folio" facs="F5v"/></p>
  <p><milestone unit="page" facs="210"/></p>
  <p>TEMPUS discedens.</p>
  <p>(1705) Euripe, dira nunc tibi nox imminet,</p>
  <p>Cum Tempus a te gratiae subducitur.</p>
  <p>EURIPUS</p>
  <p>Heu me, quod orbem cogor hunc relinquere,</p>
  <p>Quo post pusillum abiturus hinc sim nesciens.</p>
  <p>Iuvenile quanto cor pavore stringitur,</p>
  <p>(1710) (Ac si molares comprimant illud duo)</p>
  <p>Aeterna dum nunc intuetur saecula,</p>
  <p>Quae praevidere huc usque demens noluit:</p>
  <p>Hei mors amara, saeva, tristis, horrida.</p>
  <p>MORS</p>
  <p>Orco licebit hanc quaerelam exponere:</p>
  <p>(1715) Nunc digna su me criminum stipendia:</p>
  <p>Euripe, Tempus gratiae iam evanuit,</p>
  <p>Vitalis humor cum calore exhaustus est:</p>
  <p><milestone unit="page" facs="212"/></p>
  <p><milestone unit="folio" facs="F6r"/></p>
  <p>Decede vita, nox adest, lux occidit. Lethalis haec te plaga corpore
  exuat.</p>
  <p>EURIPUS moriens.</p>
  <p>(1720) Natura victa est, mens hebet, cor deficit,</p>
  <p>Sic mors amara stringis, urges, strangulas?</p>
  <p>IV, 8</p>
  <p>CUPIDO. VENUS.</p>
  <p>Io triumphe: vah doli et fallaciae,</p>
  <p>Suggestiones subdolae, ac mendacia,</p>
  <p>Quibus tot Orco Christianos tradimus,</p>
  <p>(1725) Io triumphe: gloriose vicimus:</p>
  <p>Optata crebris praeda votis obtigit.</p>
  <p>Collega nequam, quid moraris? advola,</p>
  <p>Animam scelestus iste tandem reddidit.</p>
  <p>VENUS <milestone unit="folio" facs="F6r"/></p>
  <p>Adsum paratus mortuum discerpere,</p>
  <p>(1730) Saevire flagris, igne, morsu, et unguibus,</p>
  <p>Euge, euge, dereliquit hunc iustus Deus:</p>
  <p>Deditque nostris devorandum dentibus.</p>
  <p><milestone unit="page" facs="214"/></p>
  <p>Age, exigamus debitas ab improbo</p>
  <p>Lurcone poenas, vapulet durissimè,</p>
  <p>(1735) Gravibus flagellis, plaga et insanabili,</p>
  <p>Hinc in profundum detrahetur Tartari.</p>
  <p>CUPIDO</p>
  <p>Sed antè vinclis colligetur igneis,</p>
  <p>Irrideamus ut ligatum liberè.</p>
  <p>VENUS</p>
  <p>En qualem amicis reddimus nostris vicem,</p>
  <p>(1740) Simulatque plena contigit victoria!</p>
  <p>Nonne absque mente sunt et insanissimi,</p>
  <p>Quicunque nostris se capi dolis sinunt?</p>
  <p>IV, 9</p>
  <p>MORS. PESTIS.</p>
  <p>OpUS peractum muneris nunc est mei,</p>
  <p>Exangue corpus foetidumque humi iacet,</p>
  <p>(1745) Brevi futurum putris es ca vermium:</p>
  <p>Animam cruenti vendicant sibi canes,</p>
  <p>Rapiunt, trahuntque cum furore et lancinant.</p>
  <p>Haec non videtis, homunciones improbi?</p>
  <p>Nil vos scelesti terret huius exitus?</p>
  <p>(1750) Similemque finem nemo formidat sibi?</p>
  <p><milestone unit="page" facs="216"/></p>
  <p>PESTIS</p>
  <p>Leviter moventur scilicet periculo,</p>
  <p>Flagroque solis hauriunt quod auribus</p>
  <p>Oculisque, donec nil mali ipsi sentiunt:</p>
  <p>Ego sola penè sum timori ineredulis, <milestone unit="folio" facs="F6v"/></p>
  <p>(1755) Saevire totam cum per urbem quampiam</p>
  <p>Ardore diro, et strage multa eoepero:</p>
  <p>Tunc mors timetur, supplices tunc ambiunt</p>
  <p>Metu coacti vindicis pacem Dei,</p>
  <p>Ad mitiora qui flagella dormiunt.</p>
  <p>MORS</p>
  <p>(1760) Ridenda sanè reproborum caecitas,</p>
  <p>Quasi mille non sint tela mihi certissima,</p>
  <p>Quibus oscitantes tollere usque sueverim.</p>
  <p>Sint ista vobis ergo quum notissima,</p>
  <p>Homunciones imbecilli, ephemeri,</p>
  <p>(1765) (Exempla quippe quorum ubique plurima,</p>
  <p>Modo non diebus singulis sunt obvia)</p>
  <p>Quae tanta caecos possidet securitas:</p>
  <p>Ut ganeones, ebriosos, impios,</p>
  <p>Molles, superbos, invidos, adulteros</p>
  <p>(1770) Ex Christianis opprimam quam plurimos:</p>
  <p>Ipsoque quo iam transeundum hinc tempore,</p>
  <p>Baccho litantes: nee secus pecuniae</p>
  <p>Studio occupatos, deditosque amoribus,</p>
  <p>Ac si a tributo mortis essent liberi?</p>
  <p><milestone unit="page" facs="218"/></p>
  <p>PESTIS</p>
  <p>(1775) Quia corde toto effusi ad ista terrea,</p>
  <p>Carnisque curam et vanitates noxias</p>
  <p>Meminisse nolunt, heu quot in periculis</p>
  <p>Damnationis iugiter vivant suae:</p>
  <p>Quae si viderent, seduloque expenderent,</p>
  <p>(1780) Aliam salutis curam haberent propriae. <milestone unit="folio" facs="F7r"/></p>
  <p>MORS</p>
  <p>Vah caeca, surda, et infidelis natio,</p>
  <p>Quae penè solo Christiana es nomine,</p>
  <p>Cur ultionem vindicis duram Dei</p>
  <p>Nunc providere negligis et evadere?</p>
  <p>(1785) Donec benignus hic pater te sustinet,</p>
  <p>Tribuitque larga ad poenitendum tempora.</p>
  <p>An forte nostra non pavescis spicula,</p>
  <p>Patienter ille quod malignos toleret?</p>
  <p>Ecquid putatis improbi atque increduli,</p>
  <p>(1790) Possitis istas quod manus evadere?</p>
  <p>Ad vos venire differam quod longius?</p>
  <p>Veniam profecto qua die non creditis,</p>
  <p>Atraeve noctis horrido in silentio.</p>
  <p>Veniam (pavete) tempore incertissimo:</p>
  <p>(1795) Sicut profunda nocte fures assolent.</p>
  <p><milestone unit="page" facs="220"/></p>
  <p>Et dum videbor adhuc abesse longius,</p>
  <p>Incogitantes imparatos opprimam.</p>
  <p>PESTIS Istis profectò verius nihil minis:</p>
  <p>Euripi acerba mors abunde ut indicat:</p>
  <p>(1800) Similem proinde metuat exitum sibi,</p>
  <p>Vitijs eisdem quisquis est obnoxius.</p>
  <p>MORS</p>
  <p>Beatus ergo, me locis in omnibus</p>
  <p>Quicunque alacri spiritu expectat: vigil</p>
  <p>Rigidusque cordis lubrici atque sensuum</p>
  <p>(1805) Custos suorum: ex intimis praecordijs</p>
  <p>Timens, honorans, diligens Deum suum: <milestone unit="folio" facs="F7v"/></p>
  <p>Illi secunda mors nocere non potest.</p>
  <p><milestone unit="page" facs="222"/></p>
  <p><hi rend="bold">CHORUS QUARTUS</hi></p>
  <p>Asclepiadaea.</p>
  <p>Quae mentes hominum, quantaque nox premit,</p>
  <p>Quam caeci, stolidi, quam miseri sumus,</p>
  <p>(1810) Tam raro memores ex animo ultimae</p>
  <p>Horae, iudicij, et flammivomae Stygis.</p>
  <p>Obliti superûm mortis et inferûm,</p>
  <p>Nugamur posita solicitudine:</p>
  <p>Largita ad meritum tempora gratiae,</p>
  <p>(1815) Ludis, nequitia, perdimus ac iocis.</p>
  <p>Accensi rabie non satiabili</p>
  <p>Nullo congerimus Ene pecuniam:</p>
  <p>In summis inopes divitijs tamen,</p>
  <p>Nunquam desinimus plura requirere.</p>
  <p>(1820) Captandis avido pectore honoribus</p>
  <p>Intenti, appetimus grandia munia:</p>
  <p>Ut clari strepitu nominis inclyti</p>
  <p>Pascamur sonitu praecipitis Noti.</p>
  <p>At nos dum Venerem, pocuia, gloriam</p>
  <p>(1825) Sectamur cupidi, dum bona plurima:</p>
  <p>Incautos rapido mors sequitur gradu,</p>
  <p>Quae nos spe citius sternit et enecat.</p>
  <p>Vae qui iudicij non metuunt diem,</p>
  <p>Addicti studijs pectora frivolis.</p>
  <p>(1830) Vae quos hinc rapiet mors subitanea, <milestone unit="folio" facs="F8r"/></p>
  <p>Immersos Veneri, delitijs, mero.</p>
  <p>Expectat miseros mors etenim altera,</p>
  <p>Quae nullo inveniet tempore (pró dolor)</p>
  <p>Finem vel requiem: sed reprobum gregem</p>
  <p>(1835) Coget perpetuis vivere in ignibus.</p>
  <p><milestone unit="page" facs="224"/></p>
  <p>Fundamus lachrymas, ae gemitus preeor,</p>
  <p>Fratres, si sapimus, crebrius et graves:</p>
  <p>Tam grandis pavidi mole periculi,</p>
  <p>Quod multis hominum millibus imminet.</p>
  <p>(1840) Mors, quaeso, doceat nos miserabilis</p>
  <p>Euripi sapere ae prospicere ocyus,</p>
  <p>In vitae maneant fine quot impios</p>
  <p>Pressurae, stimuli, praelia, verbera.</p>
  <p>Nam qui nune refugit mente revolvere</p>
  <p>(1845) Impendens animae iudicium suae,</p>
  <p>Nec ponit gravibus criminibus modum:</p>
  <p>Hunc tandem horribilis perditio opprimet.</p>
  <p>ACTUS EURIPI QUINTUS</p>
  <p>ANIMA EURIPI</p>
  <p>Foeda, execranda et omnium miserrima</p>
  <p>Vixêre quotquot in caduco corpore,</p>
  <p>(1850) Quo sum redacta, quidve primum conquerar?</p>
  <p>Ubi sum? vel unde lapsa in has angustias, <milestone unit="folio" facs="F8v"/></p>
  <p>Quas nulla plenè lingua posset eloqui?</p>
  <p>Incogitanti quid malorum contigit?</p>
  <p>Quis credat unquam? imaginari vel queat,</p>
  <p>(1855) Aut suspicari, quos dolores perferam?</p>
  <p>Timor, tremorque exaestuantis Tartari</p>
  <p>In me repente deciderunt anxiam.</p>
  <p>Ah, quid futurum, vel quid accidit mihi?</p>
  <p>Quod asto nuda, vincta, foetens, horrida,</p>
  <p>(1860) Confusa, moerens, ac malis plenissima.</p>
  <p>Nunquid furentis iam gehennae carceri</p>
  <p>Sum destinata, nulla sp es ut sit super?</p>
  <p>An fortè pressa febre, dira somnio,</p>
  <p>Uti frementes assolent phrenetici?</p>
  <p>(1865) Aliena saevus co git heu dolor loqui.</p>
  <p><milestone unit="page" facs="228"/></p>
  <p>Nam vincit omne poena quam nunc perfero</p>
  <p>Humani acumen spiritus longè ac fidem.</p>
  <p>Ah cur apertam veritatem supprimo?</p>
  <p>Adiudicata Tartaro miserrima,</p>
  <p>(1870) Damnata sum, damnata sum, damnata sum,</p>
  <p>Nec spes salutis ulla restat amplius.</p>
  <p>Heu cur supremus me Monarcha condidit?</p>
  <p>Christus redemit, tinxit, unxit, abluit,</p>
  <p>In igne cogar si perenni vivere?</p>
  <p>(1875) Quid, Chris te, prodest passio mihi tua,</p>
  <p>Orbata quum sim visione, patria,</p>
  <p>Haereditate, adoptione, gloria: <milestone unit="folio" facs="Gr"/></p>
  <p>Et in gehennae sit necesse stridulis</p>
  <p>Posthac morari perpetim doloribus.</p>
  <p>V,2</p>
  <p>CUPIDO. VENUS. ANIMA.</p>
  <p>(1880) Cur hanc scelestam (quaeso te) permittimus</p>
  <p>Sermocinari, ac feriari tam diu?</p>
  <p>Tormenta uterque digna quin infligimus?</p>
  <p>VENUS</p>
  <p>Morare quaeso, ut ore se damnet suo,</p>
  <p>Sibique luctum conquerendo exaggeret.</p>
  <p><milestone unit="page" facs="230"/></p>
  <p>ANIMA</p>
  <p>(1885) Heu me, quid egi stulta, quam demens fui,</p>
  <p>A me Timorem dum magistrum reppuli,</p>
  <p>Ultra regendum me offerens Cupidini.</p>
  <p>Vah spurca, mendax, foetida, execrabilis</p>
  <p>Dulcedo semper famelicae libidinis:</p>
  <p>(1890) Ad quas misellam duxti amaritudines!</p>
  <p>CUPIDO</p>
  <p>Haec si ante mortem cogitasses sedula,</p>
  <p>Elapsa nostras forsitan manus fores.</p>
  <p>ANIMA</p>
  <p>Hei contremisco tota, ringor, horreo,</p>
  <p>Damnationis dum meae sententiam</p>
  <p>(1895) Tristem revoIvo, prorsus immutabilem.</p>
  <p>Ah, lachrymosa et sensibus mortalium</p>
  <p>Incomprehensa incendiorum aeternitas,</p>
  <p>Aeternitas, aeternitas, aeternitas,</p>
  <p>Quo me dolore exulceratam lancinas ?</p>
  <p>(1900) Veniae impetrandae nulla cum spes sit mihi,</p>
  <p>Aut mitioris (pró dolor) sententiae:</p>
  <p>Hei, sustinebo quo modo gravissimas <milestone unit="folio" facs="Gv"/></p>
  <p>Flammas gehennae exaestuantes iugiter?</p>
  <p>VENUS</p>
  <p>Demersa in imam Tartari voraginem,</p>
  <p>(1905) Ludum esse disces, passa quicquid es hactenus.</p>
  <p><milestone unit="page" facs="232"/></p>
  <p>ANIMA</p>
  <p>Heu, quo trementem, quave gressum dirigam?</p>
  <p>Constrieta vinclis (pró dolor) fortissimis</p>
  <p>Scelerum meorum: quid miserrima faciam,</p>
  <p>Possim cruentas ut manus evadere,</p>
  <p>(1910) Unguesque curvos daemonum rapacium,</p>
  <p>Caliginosum qui volant per aëra,</p>
  <p>Sicut per aestum muscae, apesque stridulae?</p>
  <p>Atat, sequuntur hic duo teterrimi,</p>
  <p>Mihique diris heu minantur ungulis.</p>
  <p>(1915) Hei, quam feroci me intuentur lumine,</p>
  <p>Oculosque torquent in paventem flammeos:</p>
  <p>Utinam dehiscat terra, meque absorbeat,</p>
  <p>Haec ne videre monstra cogar horrida.</p>
  <p>CUPIDO</p>
  <p>Alumna noctis, Ditis atri filia,</p>
  <p>(1920) Haeres gehennae, daemonum ludibrium:</p>
  <p>Hîc otiosa nunquid astabis diu?</p>
  <p>Iamiam necesse est in gehennam corruas.</p>
  <p><milestone unit="folio" facs="G2r"/></p>
  <p>VENUS</p>
  <p>Quid expavescis stulta? quid metu tremis?</p>
  <p>Vides amieos ae sodales hic tuos,</p>
  <p>(1925) Dudum fuêre qui tibi solatio,</p>
  <p>Mundi in vireto dum vaeares lusibus:</p>
  <p>Quid tristis astas? nec cachinnis diffluis,</p>
  <p>Uti solebas? basiumque postulas? <milestone unit="folio" facs="G2r"/></p>
  <p>Ego Venus illa, ego splendidum mundi iubar,</p>
  <p>(1930) Ego melle quovis dulcior, quid anxia</p>
  <p><milestone unit="page" facs="234"/></p>
  <p>Avertis a me cum tremore lumina?</p>
  <p>Videas necesse est quos atroces senties</p>
  <p>Poenae ministros in gehenna iugiter.</p>
  <p>CUPIDO Infame monstrum, vilis, excors, horrida,</p>
  <p>(1935) Veteres recusas cur amicos noscere?</p>
  <p>Ego ille delicatus ac dulcis puer,</p>
  <p>Praeses, magister, doctor, atque dux tuus.</p>
  <p>Ingrata cessas nosse patronum tuum?</p>
  <p>VENUS</p>
  <p>Age potitemus, haustibusque aequalibus</p>
  <p>(1940) Certemus, atque lusitemus aleam.</p>
  <p>Vin diu cupitis perfruamur osculis</p>
  <p>Amplexibusque? mollis ecce lectulus</p>
  <p>Dudum paratus atque stratus est tibi</p>
  <p>Iuxta cubile flammeum Proserpinae,</p>
  <p>(1945) Ubi obvolutam putidis foetoribus</p>
  <p>Vermes amaris devorabunt morsibus:</p>
  <p>Rursum evomendam ad perferenda iugiter</p>
  <p>Tormenta nullo mitiganda tempore.</p>
  <p>ANIMA Angustiae mihi (pró dolor) sunt undique</p>
  <p>(1950) Intolerandae, inexplicandae plurimae.</p>
  <p>Ah, nemo credat, suspicari vel queat,</p>
  <p><milestone unit="page" facs="236"/></p>
  <p>Quantum malorum perferam perenniter,</p>
  <p>Orbata luce, spe, salute, gaudio.</p>
  <p>CUPIDO <milestone unit="folio" facs="G2v"/></p>
  <p>Praecogitasse scilicet ea oportuit,</p>
  <p>(1955) Insana dextram dum relinqueres viam,</p>
  <p>Laevaque malles liberè expaciarier:</p>
  <p>Sed te petulca fascinarat sic caro</p>
  <p>Permulsa nostris illecebris, ut nihil</p>
  <p>Desyderares, cogitares, quaereres,</p>
  <p>(1960) Quam continenter improbam libidinem</p>
  <p>Explere, vota prorsus insatiabili.</p>
  <p>VENUS</p>
  <p>Ecquid putabas stulta, caeca, improvida,</p>
  <p>Impunè tantis te inquinandam sordibus,</p>
  <p>Nec iusta cunctis esse factis praemia?</p>
  <p>CUPIDO</p>
  <p>(1965) Aequum est profectà ut perferas iuges focos:</p>
  <p>Quae noluisti, dum valebas, fervidum</p>
  <p>In te calorem putidumque extinguere.</p>
  <p>VENUS</p>
  <p>Merito carebis igrie nunquam acerrimo,</p>
  <p>Peccare quae non destitisti perdita,</p>
  <p>(1970) Donec cruentae mortis icta cuspide,</p>
  <p>Coacta corpus es scelestum linquere:</p>
  <p>Adhuc paratum turpius tum pollui,</p>
  <p>Si vita iniquo contigisset longior.</p>
  <p><milestone unit="page" facs="238"/></p>
  <p>ANIMA Heu me quid egi? lachrymis quibus mei</p>
  <p>(1975) Deflebo cordis eaecitatem pristinam?</p>
  <p>Quanquam ingemiscens poenitensque inaniter.</p>
  <p>CUPIDO</p>
  <p>Quid stulta sursum, quid deorsum respicis?</p>
  <p>Cum prorsus omni eassa spe damnata sis,</p>
  <p>Opemque nemo ferre iam possit tibi:</p>
  <p>(1980) Cadaver autem quid subinde foetidum <milestone unit="folio" facs="G3r"/></p>
  <p>Hoc intueris? ingredi quod non potes,</p>
  <p>Usque ad tremendum murmur extremae tubae,</p>
  <p>Ad sempiterna cum resurget vividum</p>
  <p>Tormenta, flammas, pro bra, mortem, angustias.</p>
  <p>VENUS verberans.</p>
  <p>(1985) Quid muta torpes, more nee garris tuo?</p>
  <p>Hem serva inepta, ut somniare desinas.</p>
  <p>CUPIDO verberans.</p>
  <p>Amoris arram nostri et istam suscipe,</p>
  <p>Gustaque, quam sint lauta Ditis fercula,</p>
  <p>Tum si videtur, ingemisce et eiula.</p>
  <p><milestone unit="page" facs="240"/></p>
  <p>ANIMA</p>
  <p>(1990) Heu, quanta ab istis perfero draconibus,</p>
  <p>Seducta, caesa, irrisa, contemptissima:</p>
  <p>Cum prorsus omni nuda iam solatio,</p>
  <p>Decore, spe, virtute, et adiutorio,</p>
  <p>Non explicandis obruar doloribus.</p>
  <p>VENUS</p>
  <p>(1995) Augere oportet attamen luctum tibi,</p>
  <p>Blasphema dis cas esse ut ore libero.</p>
  <p>Vah, quae supremo principi fracta fide,</p>
  <p>Periura, vilis, impudens, adultera,</p>
  <p>Ob putre mendax et caducum gaudium,</p>
  <p>(2000) Regni perennis perdidisti gloriam,</p>
  <p>Torrenda flammis absque fine edacibus.</p>
  <p>CUPIDO</p>
  <p>Vah, quae magistris credidisti talibus,</p>
  <p>Inducta per nos versipelles transfugas,</p>
  <p>Ad sortis huius sempiternum opprobrium,</p>
  <p>(2005) Nullo quod unquam finÏetur tempore.</p>
  <p>VENUS <milestone unit="folio" facs="G3v"/></p>
  <p>Quid absque veste nuptiali perfida,</p>
  <p>Hoc est, probatae charitatis gratia,</p>
  <p>Tibi vana prodest iam fides ac mortua,</p>
  <p>Cum nostra sis et permanebis iugiter?</p>
  <p><milestone unit="page" facs="242"/></p>
  <p>CUPIDO</p>
  <p>(2010) Ubi grandis illa nunc tui fiducia,</p>
  <p>Qua posse labi te negabas arrogans?</p>
  <p>Gustata coeli nunc ubi suavitas,</p>
  <p>Nimium placebas insolenter qua tibi:</p>
  <p>Merita inde nostras ut venires in manus,</p>
  <p>(2015) Fastum Tonante non ferente turgidum.</p>
  <p>VENUS</p>
  <p>Quin iam lavacri singularis gratiam</p>
  <p>Et chrisma iactas ac parentem coelicum?</p>
  <p>Quem tam benignum existimabas et pium,</p>
  <p>Peccare tanquam impunè qui sineret reos,</p>
  <p>(2020) Quasi iusti et aequi prorsus immemor foret.</p>
  <p>Ubi census ille quo redemit omnia?</p>
  <p>(Sicut soletis gloriari desides)</p>
  <p>Ubi nunc salutis autor ille maximus?</p>
  <p>Exurgat, ac te si potest iam liberet.</p>
  <p>ANIMA</p>
  <p>(2025) Heu quam profundè haec verba moestam sauciant,</p>
  <p>Meritoque grandem me ad furorem provocant.</p>
  <p>Afflictiones quid mihi afflictissimae</p>
  <p>Exaggeratis daemones nequissimi?</p>
  <p><milestone unit="page" facs="244"/></p>
  <p>Mihi tot malorum caussa, fax, occasio:</p>
  <p>(2030) Idem perurat, impij, cum vos focus</p>
  <p>Semper cremandos igne me cum perpeti.</p>
  <p>CUPIDO <milestone unit="folio" facs="G4r"/> verberans.</p>
  <p>Tun stuppa lentis devoranda incendijs</p>
  <p>Mutire quicquam principes contra tuos</p>
  <p>Petulanter audes? faxo iam poenas luas,</p>
  <p>(2035) Exenteranda his ungulis medullitus.</p>
  <p>VENUS verberans.</p>
  <p>Maledicta, quanquam nos gehenna torqueat,</p>
  <p>Damnationi tecum eidem obnoxios:</p>
  <p>In hoc uterque gloriamur attamen,</p>
  <p>Quod lapsa nostras in manus, coelestibus</p>
  <p>(2040) Cogêre regnis exuIare perpetim,</p>
  <p>Exclusa nostris gloriosis sedibus.</p>
  <p>CUPIDO</p>
  <p>Collega, nugis tempus hîc cur perdimus?</p>
  <p>Ecquid moramur recta ad Orcum currere?</p>
  <p>VENUS</p>
  <p>Prius necesse est cantilenam concinat,</p>
  <p>(2045) Quae digna sit moestae gehennae filia.</p>
  <p>CUPIDO</p>
  <p>Suave dicis carmen hoc, quod impij</p>
  <p>Nimio recantant cum furore perpetim?</p>
  <p>Maledicta in omnes iactitantes aspera.</p>
  <p><milestone unit="page" facs="246"/></p>
  <p>VENUS</p>
  <p>Vae, vae perenne dico, Styx quod ignea</p>
  <p>(2050) Tam saepe cogit replicare perditos.</p>
  <p>CUPIDO</p>
  <p>Ergo explicemus omnium illi summulam</p>
  <p>Obiter malorum, iugiter quae perferet.</p>
  <p>Ego (ne moremur) cantionem exordiar:</p>
  <p>Impura, foetens, reproba, execrabilis,</p>
  <p>(2055) Maledieta, putris, venit hora qua tuis</p>
  <p>Tibi digna factis conferentur praemia:</p>
  <p>Pruina, grando, nix, procellae, turbines,</p>
  <p>Glacies nivosa, frigus intensissimum, <milestone unit="folio" facs="G4v"/></p>
  <p>Stridorque acerbo prae rigore dentium,</p>
  <p>(2060) Haec exhibenda mox tibi sunt fercula,</p>
  <p>Aliaeque dulces non minus cupediae,</p>
  <p>Simulatque Ditis ad tribunal veneris.</p>
  <p>VENUS</p>
  <p>Expectat ardens te gehenna sulphure</p>
  <p>Flammisque nunquam mitigandis aestuans</p>
  <p>(2065) Edacis ignis: omne tormenti genus,</p>
  <p>Potuit quod ullus perpeti mortalium, A</p>
  <p>cerbitate plurimum vineens sua.</p>
  <p>CUPIDO</p>
  <p>Illic metallis ex solutis bulliens</p>
  <p>Tibi est paratum balneum, resolvere</p>
  <p>(2070) Canas quod Alpes in minutum pulverem</p>
  <p>Intra pusilli posset horam temporis:</p>
  <p>Dignum lavacrum ganione putido.</p>
  <p><milestone unit="page" facs="248"/></p>
  <p>VENUS</p>
  <p>Illic tenebrae, foetor, horror, nox, fames,</p>
  <p>Lamenta, stridor, eiulatus dissoni,</p>
  <p>(2075) Hominemque quicquid torquet, urit, atterit.</p>
  <p>CUPIDO</p>
  <p>Illic draconum, vermium, serpentium,</p>
  <p>Horrenda monstra, quae te anhelant carpere.</p>
  <p>Teterrimorum sunt et illic daemonum</p>
  <p>Complura atroci mente et ore millia:</p>
  <p>(2080) Ditis ministri qui truces et asperi</p>
  <p>Pietate non moventur ulla in noxios:</p>
  <p>Inferre gaudent omne sed poenae genus,</p>
  <p>Tormenta ad inferenda nunquam desides.</p>
  <p>VENUS <milestone unit="folio" facs="G5r"/></p>
  <p>Inter tot atros, horridos, saevos, truces,</p>
  <p>(2085) Feros, cruentos, impiosque spiritus,</p>
  <p>Repleta semper mille poenis ac malis,</p>
  <p>Per cuncta vives saeculorum saecula.</p>
  <p>ANIMA</p>
  <p>Vah, putre corpus, vah, cadaver foetidum,</p>
  <p>Dignum quod omnes vultures, corvi, canes,</p>
  <p>(2090) Lupique carpant, mordeant, rodant, vorent,</p>
  <p>Mihi quot malorum caussa penè es unica:</p>
  <p>Servire cogis dum tuis me amoribus,</p>
  <p>Intemperanti ardore et insatiabili.</p>
  <p>Te propter exul sum perennis gloriae.</p>
  <p><milestone unit="page" facs="250"/></p>
  <p>(2095) Te propter haeres sempiterni incendij,</p>
  <p>Te propter orbis foeda dudum fabula,</p>
  <p>Scelerum cloaca, plurimorum scandalum:</p>
  <p>Nunc ignis esca, nunc gehennae pabulum,</p>
  <p>Nunc sum perenne daemonum ludibrium.</p>
  <p>CUPIDO</p>
  <p>(2100) Ecquid moraris, voce tandem libera,</p>
  <p>Funesta, apertam erumpere in blasphemiam,</p>
  <p>Iam facta brutis infimis abiectior?</p>
  <p>Quid saeva membris imprecare mortuis,</p>
  <p>Miserumque corpus execraris impia?</p>
  <p>(2105) Cum sis malorum caussa utrique maxima.</p>
  <p>Ancilla carnis facta corruptissimae,</p>
  <p>Nimiaque amatrix impudici corporis,</p>
  <p>Tibi quod regendum altissimus commiserat</p>
  <p>Arctisque loris reprimendum ac legibus.</p>
  <p>(2110) Cessa proinde corpus abominarier, <milestone unit="folio" facs="G5v"/></p>
  <p>Tibique potius imprecator pessima.</p>
  <p>VENUS</p>
  <p>O quam pusillo tempore et luctu brevi</p>
  <p>Licuisset atri flammam Averni evadere,</p>
  <p>Si Conditoris gratiam demens tui</p>
  <p>(2115) Fervore mentis quaesijsses igneo,</p>
  <p>Amplexa toto corde poenitentiam:</p>
  <p><milestone unit="page" facs="252"/></p>
  <p>Cuius facultas nulla posthac reprobae</p>
  <p>Aderit, ferenti quamlibet gravissima.</p>
  <p>ANIMA</p>
  <p>Execror ergo rursus hoc vas foetidum,</p>
  <p>(2120) Non eloquendis inquinatum sordibus,</p>
  <p>Amore cuius fascinata prorui</p>
  <p>In omne crimen, dedecus, nephas, scelus.</p>
  <p>Execror inde mentis atrae ignaviam:</p>
  <p>Ad hos me adegit quae dolores et mala,</p>
  <p>(2125) Arctam recusans ambulare semitam:</p>
  <p>Maledicta membra sint, vagis cum sensibus,</p>
  <p>Subservierunt quae nephandis operibus,</p>
  <p>Affectibusque carnis impurissimae,</p>
  <p>Manus, lacerti, labra, venter, inguina.</p>
  <p>(2130) Maledicta sitis, curiosa lumina,</p>
  <p>Assueta ubique lubricis aspectibus:</p>
  <p>Auresque ad haurienda verba sordida</p>
  <p>Nimium patentes, prurientes, ebriae.</p>
  <p>Maledicta mendax, impudica, subdola,</p>
  <p>(2135) Procaxque lingua, delicata, perfida,</p>
  <p>Mentita summo tam frequenter Principi. <milestone unit="folio" facs="G6r"/></p>
  <p>Maledicta sint cum sordidis amplexibus</p>
  <p>Contactibusque libidinosa basia,</p>
  <p>Venerisque nequam, multiformis foeditas.</p>
  <p>(2140) Maledicta sit cum perfido Cupidine</p>
  <p>Cypris scelesta, versipellis, improba.</p>
  <p>Vae, vae, quod unquam credidi vestris dolis:</p>
  <p><milestone unit="page" facs="254"/></p>
  <p>Maledicti, atroces, pessimique daemones.</p>
  <p>CUPIDO</p>
  <p>Haec probra, demens, suave ducimus melos,</p>
  <p>(2145) Quae mox inulta non sinemus attamen.</p>
  <p>ANIMA</p>
  <p>Vae, vae mihi, vilis quod Aphrodisiae</p>
  <p>Amore caeca Tempus almum gratiae</p>
  <p>Emancipavi, dissipavi, perdidi.</p>
  <p>Maledicta sit iuventa detestabilis,</p>
  <p>(2150) Infraenis, effrons, putris, indomabilis,</p>
  <p>Parêre sancto quae Timori noluit,</p>
  <p>Se posse sperans poenitere serio</p>
  <p>In mortis hora, vel senecta in ultima.</p>
  <p>Maledicta sint et improborum lubrica,</p>
  <p>(2155) Contagiosa, perditaque consortia,</p>
  <p>Mihique quotquot tot malorum caussa sunt,</p>
  <p>Iuvenes, ephoebi, foeminae, senes, viri,</p>
  <p>Exempla qui fuêre et incitabulum,</p>
  <p>Ut ambularem saeculi per compita.</p>
  <p>(2160) Vae, quotquot arctum derelinquunt tramitem,</p>
  <p>Suaeque caeci serviunt libidini,</p>
  <p>Vae, vae mihi, maledicta sum, damnata sum, <milestone unit="folio" facs="G6v"/></p>
  <p>Vae, vae mihi, vae, vae, per omne saeculum.</p>
  <p>VENUS</p>
  <p>Euge, euge, mortis ac gehennae filia,</p>
  <p>(2165) Iam rite nostrae cantionis formulam,</p>
  <p>Numerosque calles, replicanda perpetim.</p>
  <p>Istud teneto, sic Averni mancipem</p>
  <p>Cantare voce mascula semper decet:</p>
  <p><milestone unit="page" facs="256"/></p>
  <p>Nec abstinere gravibus a blasphemijs.</p>
  <p>(2170) Ego cantilenam nunc vicissim praecinam</p>
  <p>Non insuavem, quam necesse est audias,</p>
  <p>Mecumque saltes, flexilem sequens chorum:</p>
  <p>Uti solebas noster olim amasius.</p>
  <p>Fidi sodales, advolate huc ocyus,</p>
  <p>(2175) Caliginosum qui secatis aëra.</p>
  <p>V,3</p>
  <p><hi rend="bold">CHORUS DAEMONUM AËRIORUM.</hi></p>
  <p>VENUS. CUPIDO. ANIMA.</p>
  <p><hi rend="bold">CHORUS</hi></p>
  <p>Cur advocamur huc repente quaesumus,</p>
  <p>Collega noster: ecquid apparas novi?</p>
  <p>VENUS</p>
  <p>Tetrum priusquam haec in barathrum corruat,</p>
  <p>Pluto ne dignum illi canamus canticum.</p>
  <p><hi rend="bold">CHORUS</hi></p>
  <p>(2180) En nos paratos, dum vacabit incipe.</p>
  <p>Venus et Cupido vicissim praecinunt, Chorus vero daemonum cantata
  resonet, sicut in trivialibus choreis fieri solet.</p>
  <p>VENUS</p>
  <p>Exultet Orcus et Chaos, <milestone unit="folio" facs="G7r"/></p>
  <p>Stix, Cerberus, Proserpina,</p>
  <p>Quod lucra multo uberrima</p>
  <p>Ex Christianis carpimus.</p>
  <p><milestone unit="page" facs="258"/></p>
  <p>(2185) Angusta poenitentiae</p>
  <p>Invisa nobis semita,</p>
  <p>Hominum per infrequentiam</p>
  <p>Iam facta penè est invia.</p>
  <p>Per lata mortis compita</p>
  <p>(2190) Ubique currunt plurimi:</p>
  <p>Qui carnis ac mundi mala</p>
  <p>Studia sequuntur fervidi.</p>
  <p>CUPIDO</p>
  <p>Cur delicata alacriter non saltitas?</p>
  <p>Assueta molle corpus arte plurima</p>
  <p>(2195) Rotare dudum: subsili edico et cane,</p>
  <p>Aut vapulabis et eiulabis durius.</p>
  <p>ANIMA</p>
  <p>Quo sum redacta, pró pudor, miserrima?</p>
  <p>Eheu, quam atroces in magistros incidi.</p>
  <p>VENUS</p>
  <p>Te scilicet quibus integrè commiseras:</p>
  <p>(2200) Tace scelesta, ut prosequamur caetera.</p>
  <p>CUPIDO</p>
  <p>O quam lucrosa est inferis</p>
  <p>Iam plurium persuasio,</p>
  <p>Sibi cuncta de sola pij</p>
  <p>Bonitate qua spondent patris.</p>
  <p><milestone unit="page" facs="260"/></p>
  <p>(2205) Quantumlibet vivant male,</p>
  <p>Carnique serviant putri,</p>
  <p>Ac poenitere negligant: <milestone unit="folio" facs="G7v"/></p>
  <p>Secura carpunt gaudia.</p>
  <p>Nihil timentes asperum,</p>
  <p>(2210) Utramque in aurem dormiunt:</p>
  <p>Extensus in ligno crucis</p>
  <p>Christus resolvit omnia.</p>
  <p>Hinc atra multis millibus</p>
  <p>Subinde ditatur palus:</p>
  <p>(2215) Vix et Charontis sufficit</p>
  <p>Transferre cunctos alveus.</p>
  <p>VENUS Venale coelum quamlibet</p>
  <p>Desertus exponat Deus:</p>
  <p>Vix e trecentis unicum</p>
  <p>(2220) Homunculum rapit sibi.</p>
  <p>Plenam laboris scilicet,</p>
  <p>Moeroris ac fastidij,</p>
  <p>Angustiaeque semitam</p>
  <p>Homines pavescunt ingredi.</p>
  <p>(2225) Sic lucra nobis in dies</p>
  <p>Crescunt ubique plurima:</p>
  <p>Inferre nullus dum sibi</p>
  <p>Regnoque vim vult coelico.</p>
  <p>ANIMA</p>
  <p>Ah quam fatigat anxiam haec saltatio,</p>
  <p>(2230) Quam torquet ista me chorea et canticum.</p>
  <p>VENUS</p>
  <p>Placere, demens, quin puellis iam studes?</p>
  <p>Atque ore blando suavium rapis tibi?</p>
  <p>Quin eleganter membra flectis ad modos, <milestone unit="folio" facs="G8r"/></p>
  <p>Agileque corpus arte in altum sublevas?</p>
  <p>(2235) Veluti solebas caeco amore insaniens.</p>
  <p><milestone unit="page" facs="262"/></p>
  <p>ANIMA</p>
  <p>Censura summi principis iustissima est.</p>
  <p>VENUS</p>
  <p>Hoc mersa in atrum plenius disces chaos.</p>
  <p>Cupido, perge, ut finiamus canticum.</p>
  <p>CUPIDO</p>
  <p>Haec iusta nobis gaudij</p>
  <p>(2240) Uberrimi est occasio:</p>
  <p>Gaudere qui non novimus,</p>
  <p>Nisi de malis mortalium.</p>
  <p>Valete, mundi amasij,</p>
  <p>Atque ut soletis vivite:</p>
  <p>(2245) Opima certi praemia</p>
  <p>Manere vos in Tartaro.</p>
  <p>Nos ad gehennam currimus,</p>
  <p>Parare lauta balnea,</p>
  <p>Stramenta, mensas, lectulos,</p>
  <p>(2250) Pro dignitate singulis.</p>
  <p>V,4</p>
  <p>VENUS. CUPIDO. ANIMA.</p>
  <p>Oblectat ut te dulcis ista cantio,</p>
  <p>Facimusne votis beHa iam satis tuis,</p>
  <p>Tecum choreas cum suaves ducimus?</p>
  <p><milestone unit="page" facs="264"/></p>
  <p>CUPIDO Collega, nugis ecquid horas perdimus,</p>
  <p>(2255) Confabulati hic otiose plus satis?</p>
  <p>Damnationis nunc vetustae praesidem,</p>
  <p>Regem ipsum abyssi, principem caliginis</p>
  <p>Rapido petamus iubilantes impetu. <milestone unit="folio" facs="G8v"/></p>
  <p>VENUS</p>
  <p>Eamus, inter ut suos hanc Lucifer</p>
  <p>(2260) Adscribat, ignis sempiterni pabulum,</p>
  <p>Infame cuius hactenus membrum fuit.</p>
  <p>Lasciva gaude, rectà ad almi principis</p>
  <p>Nostri patentem regiam iam pergimus,</p>
  <p>Ubi quae supersint, plenius doceberis.</p>
  <p>CUPIDO</p>
  <p>(2265) Monstrum videbis horridum, tetrum, procax,</p>
  <p>Ferox, cruentum, saevum et implacabile,</p>
  <p>Minax, superbum, putre, foetidissimum:</p>
  <p>Tenebricosa quod nigrum fuligine</p>
  <p>Horremus et nos intueri et alloqui:</p>
  <p>(2270) Nimirum ab omni parte cum gravissimum</p>
  <p>Exhalet ignem, plenum odore pessimo:</p>
  <p>Pungatque quosvis mille acutis spiculis,</p>
  <p>Quibus in profundo Tartari armatum furit.</p>
  <p><milestone unit="page" facs="266"/></p>
  <p>ANIMA</p>
  <p>Heu me, dolorum quanta moles ingruit.</p>
  <p>VENUS</p>
  <p>(2275) Nil comparari principi nostro potest,</p>
  <p>Horrore, fastu, vi, furore, malitia,</p>
  <p>Foetore, poenis, fraudibus, versutia, <milestone unit="folio" facs="Hr"/></p>
  <p>Omnes per artus quem cathenis igneis</p>
  <p>Stridente subtus igne flagrantissimo,</p>
  <p>(2280) Crates ligatum vix coërcet ferrea:</p>
  <p>Ne turbulentis perdat orbem viribus.</p>
  <p>CUPIDO</p>
  <p>Huius necesse est mox in alvum corruas</p>
  <p>Rufi draconis ac leonis efferi,</p>
  <p>Foetore putri foetam, et igne torrido.</p>
  <p>(2285) Maledicta gaude, iam propinquant inferi.</p>
  <p>Audisne planctus, eiulatus, verbera?</p>
  <p>ANIMA</p>
  <p>Atat, pavore tota tremo, tota horreo:</p>
  <p>Ad quam profundam tendimus voraginem?</p>
  <p>VENUS</p>
  <p>Hiantis Orci cernis en suburbia:</p>
  <p>(2290) Foetore, nocte, luctu, et igne testibus.</p>
  <p>Haec sunt olentis antra purgatorij:</p>
  <p>Horrenda poenis asperis, et verberum</p>
  <p>Stridore diro, planctibus, clamoribus,</p>
  <p>Humana quae mens non valet comprehendere.</p>
  <p><milestone unit="page" facs="268"/></p>
  <p>ANIMA</p>
  <p>(2295) Vae, vae, gehennae nunquid haec suburbia?</p>
  <p>Quid erit profundum Tartari? hei, quis sufferet?</p>
  <p>CUPIDO</p>
  <p>Id explicare sermo nullus sufficit,</p>
  <p>Sed viva te docebit experientia,</p>
  <p>Quae noluisti credere efficaciter,</p>
  <p>(2300) Veniae patebat impetrandae dum locus.</p>
  <p>En cerne, quantus ignium globus tibi</p>
  <p>Erumpat atris ex gehennae faucibus,</p>
  <p>Fragorque mistus horridis mugitibus.</p>
  <p>ANIMA</p>
  <p>Atat, quis horror me pavorque iam novus</p>
  <p>(2305) Invadit aegram prorsus importabilis,</p>
  <p>Qui stare prohibet, regredi, et procedere.</p>
  <p>CUPIDO</p>
  <p>Venisti ad atrae scilicet mortis chaos,</p>
  <p>Ubi iugis horror, densa nox, perpes dolor:</p>
  <p>Vides averni flammeam voraginem,</p>
  <p>(2310) Aulam superbi reproborum principis, <milestone unit="folio" facs="Hv"/></p>
  <p>Exaestuantem semper igne et sulphure:</p>
  <p>Quo totus orbis agminatim proruit,</p>
  <p>Hoc est necesse dirum amaritudinis</p>
  <p>Mare nunc ut intres punienda iugiter:</p>
  <p><milestone unit="page" facs="270"/></p>
  <p>(2315) Ubi (quod dolorem exaggerabit maximè)</p>
  <p>Moriendo semper non valebis emori.</p>
  <p>ANIMA</p>
  <p>Vae, vae mihi, vae, vae mihi, vae, vae mihi.</p>
  <p>VENUS</p>
  <p>Succede tecto aeternitatis impia,</p>
  <p>Crucianda mille perpetim doloribus:</p>
  <p>(2320) Operumque carnis disce nunc quam nobile,</p>
  <p>Quam suave, certum, et grande sit stipendium.</p>
  <p><hi rend="bold">CHORUS QUINTUS</hi></p>
  <p>Asclepiadaea.</p>
  <p>Heu, quam desipimus gens male provida,</p>
  <p>Quantis ingerimus nos stolidi malis.</p>
  <p>Quo nos praecipitat tramite devio,</p>
  <p>(2325) Occludens oculos insipientia.</p>
  <p>Nam quid futilius, ridiculum aut magis,</p>
  <p>Quam quod postposita solicitudine</p>
  <p>Coelestis patriae, phasmata inania</p>
  <p>Affectu expetimus non satiabili?</p>
  <p><milestone unit="page" facs="272"/></p>
  <p>(2330) Luxus, delitiae, pompaque saeculi,</p>
  <p>Fasces, nobilitas, stemmata, purpura,</p>
  <p>Nomen, divitiae, fluxaque gloria,</p>
  <p>Ecquid sunt aliud quam breve somnium?</p>
  <p>Quid prosunt miseris, Tartara quos tenent, <milestone unit="folio" facs="H2r"/></p>
  <p>(2335) Exustos rapidis iugiter ignibus,</p>
  <p>Quae mundus potuit vel dare perfidus,</p>
  <p>Vel spe magnifica pollicitarier?</p>
  <p>Momento fluidi temporis unico,</p>
  <p>Amplexi illecebras, votaque saeculi,</p>
  <p>(2340) Iam regno superûm iugiter exulant,</p>
  <p>Immersi tenebris exterioribus.</p>
  <p>Euripus speculum terribile istius</p>
  <p>Factus stultitiae est, qui cito deserens</p>
  <p>Virtutis studium, castaque gaudia,</p>
  <p>(2345) Carnis delitijs se dare maluit.</p>
  <p>Mendacem sed enim carpere flosculum,</p>
  <p>Dum totus Veneri deditus aestuat,</p>
  <p>Mutavit subito laetitiam brevem</p>
  <p>Luctu perpetuo, morte, doloribus.</p>
  <p>(2350) Mortales igitur plebs stolidissima,</p>
  <p>Quorsum diligitis lubrica somnia?</p>
  <p>Cur tam sollicitè haec terrea quaeritis?</p>
  <p>Quae venti fugiunt more levissimi.</p>
  <p>Interni usque adeo luminis est nihil</p>
  <p>(2355) Vaesanis reliquum: sic sapitis parum,</p>
  <p>Ut plus vos moveant unius horulae</p>
  <p>Putres delitiae, gaudia quam poli.</p>
  <p>Quam parvi, heu, facimus dulcia cantica</p>
  <p>Coelestis patriae, lumen, et angelos:</p>
  <p>(2360) Quos versare lutum et stercora plus iuvat,
  <milestone unit="folio" facs="H2v"/></p>
  <p>Quam regni dapibus perpetuis frui.</p>
  <p><milestone unit="page" facs="274"/></p>
</div>
<div type="level1" xml:id="peroratio">
  <head>13. PERORATIO</head>
  <p>Ad vos revertor, iam peractis omnibus,</p>
  <p>Coetus virarum nobilis praestantium,</p>
  <p>Gregis et choragi nomine ut agam gratias</p>
  <p>(2365) Omnibus ad unum, et literatis maximè:</p>
  <p>Audistis aequa mente quod nos hactenus.</p>
  <p>Precor inde cunctos, si quid illatinius,</p>
  <p>Minusve cultum, vel decorum occurrerit,</p>
  <p>In actione non pusilli temporis,</p>
  <p>(2370) Animo velitis devorare candido,</p>
  <p>Ut Christiana dictat ultra charitas.</p>
  <p>Dehinc (absque fructu ne recedat quispiam)</p>
  <p>Rogo vos, ut aitis sit repostum mentibus,</p>
  <p>Si forsÏtan quid audieritis, ad pias</p>
  <p>(2375) Tristesque quod vos excitarit lachrymas,</p>
  <p>Emolliendo duriora pectora,</p>
  <p>Terrore acerbae mortis atque Tartari.</p>
  <p>Postremo, amicè exhortor omnes, ut gerant</p>
  <p>Posthac salutis acriorem propriae</p>
  <p>(2380) Plerique curam: nec sibi mendaciter</p>
  <p>Infructuosa ac mortua placeant fide,</p>
  <p>(Ut plurimorum suevit insipientia)</p>
  <p><milestone unit="page" facs="276"/></p>
  <p>Neque Christianam spem subinde iactitent,</p>
  <p>Suisve fidant arroganter viribus,</p>
  <p>(2385) Industriaeque: cum sit imbecillimus,</p>
  <p>Sibi relictus quisquis est mortalium.</p>
  <p>Valete cuncti in Christo Iesu iugiter.</p>
</div>
<div type="level1" xml:id="back">
  <head>Back</head>
  <p>Finis Tragoediae.</p>
  <p><milestone unit="page" facs="278"/></p>
  <p>El/rpuI, Appendix</p>
  <p>AUGUSTINUS HUNNAEUS MECHLINIENSIS in sequentem Elegiam.</p>
  <p>Quod subito ferme, vindex Deus opprimat illos,</p>
  <p>Qui poenitentiam suam procrastinant:</p>
  <p>Id docet Euripus (cum frigida venerit aetas,</p>
  <p>Sat esse iactans serio resipiscere),</p>
  <p>(5) Quem cita mors iuvenem primis florentibus annis</p>
  <p>Abripuit rune inexpiatum crimine.</p>
  <p>Rara illis metanoea datur sub fata suprema,</p>
  <p>Qui, dum valent, solent eam eontemnere.</p>
  <p>Impuram sequitur vitam mors digna frequenter:</p>
  <p>(10) Sic vult tremendi iudicis severitas.</p>
  <p>Gratia perpaucis contingit, facta latrani:</p>
  <p>Meretur hoc supina nostra ignavia.</p>
  <p>At lieet haee paucis a Christo gratia detur,</p>
  <p>Datur tamen: sed fervidè petentibus.</p>
  <p>(15) Cuius ut exemplum possis (pie lector) habere,</p>
  <p>Hominem intuere vel tum adeptum gratiam,</p>
  <p>Cum iam parva foret veniae sp es atque salutis:</p>
  <p>(Instaret atra nempe dum mors languido)</p>
  <p>Quem tibi Livinus subiunxit, ut inde doceret,</p>
  <p>(20) Iusti Dei sit quanta misericordia.</p>
  <p>Matth. 3. Facite fructum dignum poenitentiae. et cap. quinto: Q
  .</p>
  <p>fecerit et docuerit, hic magnus vocabitur in regno coelorum.</p>
  <p>FAC ET DOCE.</p>
</div>
        
    </body>
</text>
</TEI>

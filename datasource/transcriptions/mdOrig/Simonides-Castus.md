\[3\]

/front/

CASTVS

IOSEPH[^1]

/main/

Personae.

[Malvs Daemon.]{.smallcaps}

[Ioseph.]{.smallcaps}

[Famvli.]{.smallcaps}

[Faetifer.]{.smallcaps}

[Iempsar.]{.smallcaps}

[Nvtrix.]{.smallcaps}

[Nvntivs.]{.smallcaps}

[Chorvs]{.smallcaps} ex puellis Aegyptijs.

[Semichorvs.]{.smallcaps}

\[4\]

[D. Stanislao Socolovio: Theologo Regio: venerabili miracvlo ingenii et litterarvm: venerabiliori virtute et moribus: Patri svo in Christo: Simon Simonides Leopoliensis lib: mer: de. dicavit]{.smallcaps}.

\[5\]

MALVS DAEMON.

Venio, inferûm domos, et vmbrarum specum

Linquens, vbi, telluris in penetralibus,

Superis seôrsum, habemus infimi dij;

Vocare si par infimos, qui maximam

Rerumque, honorúmque, occupamus gloriam; (5)

Saeclaque hominum vniuersa, et hîc viuentia

Nostro vsu, et olim functa capimus mancupi.

Esto, creatos esse nos ab altero:

Esto, illo ab ipso, conditam orbis fabricam,

Caeloque nos pulsos ab ipso eodem; & his (10)

Datos locis, vbi horror, & squallor vigent:

Esto omnia haec, creator, & rerum parens,

Superbiat scilicet, alatque nominis

Vmbram; penes nos interim, solida Imperj

Maneat potestas: templa nobis, victimae (15)

Nobis, sacri nobis dies, trophaeaque,

Donariaque struantur: ad pericula

Nos inuocemur: nos bonarum praesides

Rerum feramur: denique ipsi numina

Celebremur, & noscamur; ille incognitus (20)

Caelo exigat saeclum. parum interest, vbi

Agas loci, at agas qualis, id verò interest.

> A 2 Solen.

\[6\]

Solenne praetereà hoc genus nostrum tenet,

(Diuinitatis quae fides certissima est)

Honore macti, vt gaudeamus; male habiti (25)

Impune non sinamus omnimodis modis;

Cuius animi, exemplum vel hodie, isthîc palâm

In iuuene nequam dabimus; & testabimur,

Quid conciti ira, quid benigni possumus.

Non sim, qui haberi volo; nisi effectum illicet (30)

Do, quod loquor. men' quem Senatus, quem aula, quem

Rex, quem populus, & purpurati omnes pauent!

Quen tota gens Aegyptia, aut, quem tota gens

Mortalium, quaecunque, & vbicunque, aspicit

Solis iubar; sacrificijs, altaribus, (35)

Honoribus, mensisque certatim colunt!

Men' eimodi, inquam, numen! vnicus puer,

Hebraea pessima soboles, faex seruuli,

Contempserit! inultum id ei abierit peruico!

Dabitur opem, ne scilicet abeat; & quidem (40)

Pridem, sciens peperceram; quum commodùm

Necare fratrum inter manus possem; ratus,

Doctum periclo, mitiorem posteà

Nobis futurum. sed video, non in loco

Me miseridocria vsum; acerbiorem enim (45)

Inuenio; quanquam, quod caput odij huius est;

Cum stirpe tota Hebraica, vetus hoc mihi

> Viget

\[7\]

Viget duellum; ex quo potiti gentium

Sumus, hominumque examina, in praedam meam

Cessêre; tum Regem supremum ipsum poli, (50)

Ita comminatum seriò commeminimus:

Breui, breui olim tempus adfore; foeminae

Cum semen, Hebraeus iuuenis, haec interim

Possessa nostra regna, vi exspoliasseret;

Pedibusque saeuiret super caput meum. (55)

Id ne habeat, arcta cautio est; & sedulò

Caui hactenus: ideoque quamcumque indolis

Alicuius, aspexi propagem masculam;

Insector vltro: aut ego neco, aut mulcto malè;

In patribus, in auis, in atauis, gnauiter (60)

Hoc perpetratum: cùm, quasi ex industria,

Exortus hic puer est; statim à puero, Deo

Illi altero, addictissimus; contrà, mei

Contemptor acer; non tuli impune; & propè

Patrata caedes, dexteris fratrum fuit: (65)

Sed miseritum est pueritiae; potiusque in hanc

Oram, abdicandum seruituti censui;

Si fortè, cùm loco atque fortuna, insolens

Exueret ingenium: ast nihil profecimus:

Ferocius agendum est; nocensque machina, (70)

Torquenda quamprimùm; neque ea minimae notae;

Sed quam oppidò fortissimam perspeximus:

> A 3 Mulier,

\[8\]

Mulier, mulier, inquam, iuuentae maxima

Siren: repertrix prima, mortis, & mali,

(Neque enim alio reti, aucupatum imus animas (75)

Plures; quam amore, & foemina) haec, haec, inquam eat

Siquidem gradus iam factus est pulcher satis.

Cui iste seruit seruitutem, est Faetifer,

Summo loco vir, summa apud Regem fide:

Iempsar illi vxor, supra humanum modum (80)

Pulcherrima; eius ex animo ego sustuli

Mariti amorem, & seruili huius intuli:

Quem si gerentem fecerit mori suo;

Confecta res est: noster est: victoria est.

Sin obsitnatus manserit animo fero; (85)

Tamen, fanicus audacis, atque strenuae

Dabit mulieris: heu Iempsar, heu mea

Iempsar; in quanta Charybdi, nunc tuum

Pectus trucido! sed quid ad me? dum modò

Vlciscar hostem: tu, vel alia, vel alia (90)

Pereas, parum moror: vnico isti, faeminas

Omnes, velim impensas; potiri modò queam;

Ed ipse procedit foras; ego me aufero.

IOSEPH.

Vosné etiam, Herum, ad hanc celebritatem

Sacrorum, omnes comitaturi (95)

> Tecto

\[9\]

Tecto exitis? nullus ne hîc penes

Decumbentem, praesto aderit Heram?

Obsequio si quid, vel facto,

Opus adueniat; qualia multa

Circa aegrotos, plerumque vsus (100)

Postulat; vt non satis vna manus

Officio sit.

FAMVLI.

Vera quidem tu censes: atque Herus

Digrediens, hoc itidem nobis

Praeceperat; vt Dominae praesto (105)

Essemus: verùm ipsa, alio nos

Praecepto, ad sacra amouet; aiens

Primos medicos, praecipuosque

Vitae artifieces, Diuos esse:

His quandoquidem sollennia sunt (110)

Festa per vrbem;

Jremus omnes supplices, atque illius

Jacentis, impleremus absentem vicem:

Ita spem esse, posse sanitatem consequi:

Te, caeteris cum foeminis, satis sibi (115)

Dum nos redimus, vsui domi fore.

Ergo imus, & voto obsecundamus pio.

IO: Siquidem Dij isti sunt; vel haec pietas pia est.

> FA:

\[10\]

FA: Tibi forsan impia, qui supra Dominos sapis.

IO. Nempe, Dominos suprà sapio, dum seruio. (120)

FA. Atqui Deos, quos hi colunt, tu non colis.

IO: Seruire Dominis, & colere Deum; aliud est.

FA: Cui seruit Herus; huic seruiendum est quoque tibi.

IO: Herile corpus est, quod emit; animus Dei.

FA: An non Heriles quoque Dij, quorum animus est? (125)

IO: Deos Heriles nescio; meum scio:

FA: Ergò, quod aio, nempe plus sapis, quàm Heri.

IO: Cum Heris ego sapientia, haud contenderim.

FA: Verbo haud facis; verùm solens facto facis.

IO: Bona verba quaeso: FA: Nulloque videor mala? (130)

IO: Modestius mecum agite; FA: Nil magis volo.

IO: Neque memini meritus aliter animo meo.

FA: Fatemur: atque integritatem candidae

Mentis tuae, inque nos amorem, agnoscimus:

Et quicquid, ab hominibus amicis, mutua (135)

Poscit fides; debemus affatìm tibi:

Tu namque cùm primum immigrâsti in hanc domum;

Fortuna quasi tecum immigrauit huc bona:

Mitto omnigenam abundantiam rerum omnium:

Mitto, annuam uvertatem agrorum, & messibus (140)

Rupta horrea; innumeros greges mitto pecorum:

Mitto, auri, & aeris, paene, cornu copiae;

Duntexat in rem quod facis nostram loquor.

Discor-

\[11\]

Discordijs antêhac scatentem istam domum;

Perpetuaque odia, inter se alentem familiam; (145)

Tu, amore certare docuisti haud iurgijs:

Aurem, tu Herilem, obsessam adulatoribus,

Tectis susurris liberâsti; & publicum

Audire veritatis insuêsti sonum;

Non blandiendo, verùm agendo gnauiter. (150)

Potiri Herilem gratiam, monstrasti iter;

Herumque, non tam dicta cum dulcedine,

Quàm facta cum virtute, munerarier

Merito tuo instituisti; vt inde, nulla iam

Domus sit, vbi familia, vel frequentior (155)

Vel more cultiore, vel in Heros fide

Maiore, vel quae niteat elegantius,

Cernatur; vnumquemque Hero, ex aequo & bono

Ornante: tuque cùm inter omnes principem

Facilè locum teneas; Herumque habeas propè (160)

Tuum; ita tamen mentem modestam deprimis;

Quasi vltimus, nullique sis rei: neque

Te vnquam malo quisquam vsus; omnes commodo:

Vnde, & suprà inuidiam es; & omnibus viges

Charissimus, iuxtà atque honoratissimus. (165)

Idcircò, & illa dicta mea, nolim putes

Animo maleuolo dicta; sed quoniam te amo,

Eamque fortunam perennem tibi aueo;

B Deos

\[12\]

Deos colendos censeo; à quibus omnia

Bona dantur; & seruantur à quibus bona. (170)

Tu, suasionem fortè si haud sequeris meam;

Saltem, profectam animo malo, non existima.

IO: Num quid boni vobis fit ex me, nescio:

At si fieri aliquid, benignè agnoscitis;

Id verò ego, à solo Deo meo, dari (175)

Agnosco; vosque idem velim sentire; & hunc

Solum colere; quanquam haec negotij haud ita

Exilis est persuasio; quin non priùs

Deum doceri posse duco; quàm ipsemet

Se se sciendum insinuet aegro pectori. (180)

Nunc ite: & illos instituto patrio,

Quos Rex colit, colite; facem donec aliam

Vobis, superior ipse Deus illuminet.

FA: Imus; sed animum mihi tuus sermo pupugit.

IO: Illi abierunt; (185)

Mihi nescio, qua frigida formidine

Cor obriguit: aures sonescunt: horruit

Capillus: arcta mens, velut magni mali

Praesaga torpescit: quid est! aut quid me erit!

O caelites, ô Rex supreme caelitûm: (190)

Terra quasi hauriri, angulisque ab omnibus

Videre videor appeti: paenè redeo

In vetera: talem paenè mentem illo die

Habuisse

\[13\]

Habuisse repeto; à fratribus quùm venditus

Ex libero homine, seruus haec in loca abij: (195)

Sol ipse, tristiùs mihi quodammodo

Lucere cernitur. quid est! aut quid me erit!

Noctem quoque, et somnum, quibus cum taedijs,

Quibus cum acerbitatibus, & immitibus

Insomnijs, exegi! amari me à Deo (200)

Nimis putem, nisi pereo: quin somnium,

Quale anteà nunquam, horridum, immane, asperum

Vidi: appetentem circiter nouum diem;

Videbar in pulcherrimam quandam alitem

Mutarier, candore certantem niui; (205)

Aurasque penna permeabam splendida;

Cùm derepente, in me cucullus impetum, à

Tergo facit: formamque persequens meam,

Eo vsque processit sequendo; donicum

Sub terream quandam specum me impingeret; (210)

Pedore, vbi & squallore quassabar gemens.

Neque sopor, illud erat; sed vsque expergitus,

Totis volutim contremiscebam artubus;

Gelidusque sudor, membra peruolgauerat,

Guttis renidens, atque lassitudine. (215)

Tum corripior anceps cubili; & supplices

Cum voce palmas caelitum extendo patri,

Meliora poscens: exque ea hora perpetim

B 2 Torpeo

\[14\]

Torpeo animi; & praesens quasi periclum horreo.

Quid est! quid erit! eia, eia anime, quid, proijcis (220)

Spem! quid fatiscis! comprime anxitudinem:

Viuit Dominus, ille Dominus viuit; sine

Cuius voluntate, pilus haud defluxerit

Capiti tuo. tun' immerenti tibi mala

Dari! bonaué bene promerenti dixeris! (225)

Plusué autumes laboris impostum; solens

Quàm ferre possis! do manus, do equidem manus

Domine: tuum imponere; subire esto, meum:

Vel occideris; in te tamen fides mea:

Tu seruituti mancipasti: tu ex sinu (230)

Patris, pusillum me abstulisti; sit tibi

Laus, atque honor: tantùm iuuentae sis memor

Aetatis impotentis, atque improuidae:

Cumque mala das; tolerantiam, & constantiam

Simul da: ero, aut non ero; moriar aut sospiter: (235)

Tibi moriar, tibi sospiter; sim, absim, tuus.

CHORVS.

Strop. I.

Petra celebris est hîc\
Quaedam, vitrea dis aqua;

Fontem

\[15\]\
Fontemque expositum vrnis, saxo\
Iaculans supremo. (240)\
Apud hanc, amica quae­-\
dam est mea; flumineis\
Pepla liquoribus\
Tinguens; superque ardua dorsa rupis\
In sole aprico expoliens; ea atrum (245)

Nuntium mihi insusurrauit.

Antristrop. I.

Sontica lempsar ictam

Peste, aegra domi occulere

Membra; & taeniolis caput obnu-

Bere flauum; eamque (250)

Diem abisse tertiam,

Muneribus Cereris.

Ambrosium os suum,

Ex quo abstinet; cor tacito dolore

Vltrò exedens; poeneque terminum Orci (255)

Saucia, ante tempus appellens.

Strop. II.

Anné tu Domina ex Pane!

Anné es concita ex Hecate!

B 3 An

\[16\]

An turba ex Coribantum!

An matre montana multivaga! (260)

An te impulit feris pollens

Dictinna! libi ob iners

Opus, & habita sacra prophane ira-

Ta! insanit namque etiam per

Terram illa; per pelagus- (265)

Que vrget vaga vada ventis.

Antistr. II.

Anné Faetiferum, quisquam

Alter vir, tuum Dominum,

Probro addicere tentat!

Furtum illius molitus talamis! (270)

An de tuo tu inaudîsti

Non dulce tale aliquid!

Quod te vitae saturet mox,

Vinctamque lecto animam

Nodis cruciet amaris. (275)

Epod.

Solet quoque aegrae, propagini

Foemineae, creperum malum

Puerperij, & inerti-

-Ae

\[17\]

Ae, excors nausea adesse; meum haec eadem

Transiit aliâs vterum incillans. (280)

Obstetricem ast caeligenam,

Diuam arcitententem,

Artemin, adij:

Praestò semper adiutrix cum

Diuûm adfuit fauore. (285)

Anapesti.

Verùm eccum, pro foribus nutrix,

Hanc ipsam, extra talamum ductat,

Horrens, atra nube supercilj:

Hoc quicquid sit, discere auet mens.

Heu me, quàm vae pallida Dominae (290)

Facies; quàm illum primum florem

Formae penitus amisisti!

NVTRIX.

Miseranda hominum vita, & morbi

Ter miserandi:

Quid iam faciam? aut quid non faciam? (295)

En tibi clara ea lux, en hic aether,

En apricum, en Sol, en patulae aurae;

Quorum cupiens, vnum id in ore

Nuper

\[18\]

Nuper habebas; surgere, linquere,

Infelix stratum; procedere, (300)

Vesci caelo; en, quàm subitò istud

Fastidis! stratumque iterum appetis!

Respuis omnia; nil tibi volupe est:

Quod adest damnas: quod abest poscis;

Mox quoque id ipsum, horres & refugis: (305)

Quid iam faciam tibi! vel quid non

Faciam!

Aegrotem potius, quàm aegrotos

Curem. simplicior enim haec labes;

Doleas, si aegrotes: si aegro adsis; (310)

Et menti dolor, & manibus labor;

Omnis vita hominum ingratissima;

Nec requies hìc vlla laborum.

Certè aliam vitam, hac potiorem

Tenebrae offusis nubibus arcent; (315)

Nos tamen efflictim hanc deperimus;

Quae sub sole hîc obuia claret;

Vitae propter inexperientiam

Alterius, rerumque supra nos;

Fictisque vltrò ferimus nugis. (320)

IEMPSAR.

Suscipite humeris; suscipite aegram,

Tollite

\[19\]

Tollite fessam; soluor neruis

Omnibus; omnia lapsant membra:

Fulcite caput: fulcite aegra

Colla: rotatur mundus: currit (325)

Terra; cado, cado, pereo: date mî

Date vestram manum;

Suscipite meam, suscipite manum;

Ventum facite, demitte taeniam

Capiti; grauis est, grauis est, soluite (330)

Crinem: ach me, ach me.

NV: Obfirma animum; neque te toto

Corpore proijce filia:

Qui placidum se se, & generosum

Morbo impertit; minus aegrotat: (335)

Ista nati lege homines sumus;

Multa in vita perpeti oportet.

IE: Heu quàm parui culmine tecti

Rure in vacuo, viuere seruam

Dulce foret: quàm fonte ex puro, (340)

Puris lymphis, sedare sitim;

Somnumque vdo gramine inire.

NV: Filia, filia, quid deliras!

Quid te oblita es! solam te isthîc

Reris! ne mihi, ne quaeso hac in (345)

Turba, exsensos sermones sere;

C Qui

\[20\]

Qui te mentis captam infament.

IE: Aege fusum mî, date qui filum

Ducam; libet ad lumina sera

Flammae hibernae, peruigilare; (350)

Non soli viuunt opulenti:

Ducite nuptum me: vrite faculas:

Induite oculis, crocinum flammeum;

Seruo cupio, serua locari.

NV: Apage obsecro, dicta indicta haec: (355)

Me miseram, num verè desipis!

Nam quid tibi cum fusis Dominae!

Aut quid Herae cum seruarum operis!

Quid cum faculis, pridem nuptae!

Me miseram, num verè desipis! (360)

Lymphae puros latices poscis!

Non tibi viuo saliens pumice,

Fons, per mediam murmurat aream;

Quo cupida sitim stinguere possis.

IE: Signum pecori, numerum frugibus (365)

Libet imponere; libet occludere

Resinis dolia; condere, promere,

Libet omne penu; famula ô Domine

Sim tua; sim tua serua ô famule.

NV: En quale iterum dixti dictum! (370)

Modò te aiebas, sera ad lumina

Fusum

\[21\]

Fusum ducere; iam media inter

Armenta erras, numerasque pecus;

Artem haec poscunt ariolatricem:

Certè aliqui te, filia, Diuûm (375)

Vexat, sanumque amputat animum.

IE: Infelix ego, quid tandem egi!

Quò deueni! quò rationis

Itere ex recto, deuia flexi?

Desipui, cecidi, icta flagello (380)

Diuûm: ach me, ach me.

Obnube mihi; obnube caput, mea

Mater; oculum lacryma perpluit;

Facies conturbata rubore est.

Ach me, ach me. (385)

Si ex vitijs resipiscas; dolor est:

Si cum vitijs vesanire

Porrò pergas; porrò habeas malum;

Praestiterit, nil gnarum, nilque

Oppetijsse scientem. (390)

NV: Obnubo; sic vtinam mors me

Subitò obnubat:

Nam quô vitae prolixae vsus?

Nisi vt aduersis pluribus instruat;

Multa tamen me docuit senium; (395)

Quorum volupe est vel meminisse:

C 2 Et

\[22\]

Et tu filia crede expertae:

Nunquam vitium contrahere optimum

Equidem duco; at vix humanum;

Soli etenim Dij sunt sine noxa; (400)

Homines, labimur, & consurgimus;

Quanquam surgere, fit cum magno

Morsu animi, magnoque pudore:

Surgendum tamen est, potiùs quàm in

Sorde iacendum; haec altera tabula est, (405)

Post naufragium: non resipiscere,

Sed grassari, per scelera in scelus;

Plusquam insanum iudico, & amens:

Porrò quid virtus, quid vitium

Ignorantem, velle perire; (410)

Brutae est pecudis.

IE: Promptius ista est verbo dicere

O mater, quàm facto ostendere.

Durum; quod dolet, vt non doleat.

NV: Fateor; namque tuo ipsa dolore (415)

Doleo: aetatemque meam contero:

Si modus vllis est seruandus

In rebus; amicitias censeo

Quàm mediocres misceri; neque

Intimam ad animae haurire medullam. (420)

Vt quod volupe est; sit tractabile;

Siue

\[23\]

Siue intendere, siue remittere

Libeat, verùm hoc indignissimum;

Binum, vnam animam ferre dolorem:

Atque ego nunc, ad mea priuata (425)

Damna, tuo etiam afflictor damno.

Quin, vitae quoque nimium studium,

Officere magis, quàm proficere,

Habitumque bonum corporis aiunt,

Frangere potiùs, quàm stabilire. (430)

Nimium omne, minus laudo; siquidem

Ne quid nimis; ut docti suadent.

Ch: Mulier senex, Dominae meae, fidissima

Nutrix; video quidem palam infortunium;

Verùm est in obscuro: quid hoc mali siet; (435)

Scitari igitur ex te, atque discere volumus.

NV: Scitans, neque ipsa scio; fateri enim abnuit.

Ch: Neque eloquitur exordium aegritudinis!

NV: Ad idem redis; silescit usque haec omnia.

Ch: Quàm concidit: quàm tabuit: quàm marcuit. (440)

NV: Non potuit aliter; tres dies cibo abstinens.

Ch: Morbíne vitio? an ita, sciens vt se enecet?

NV: Planè enecet; deliquium ad animi vsque abstinens.

Ch: Mira memoras; quid Herus! vel ea non percipit!

NV: Occultat ipsa; neque sui indicium facit; (445)

Ch: Quid! intuens vultum, videre non potest!

C 3 Quid

\[24\]

NV: Quid ni videat! ast illa simulat malum aliud.

Ch: Quin tu ipsa tormentum aliquod adhibes! & mali

Fontem elicis! vel prece; vel instigans minis.

NV: Ad cuncta descendi; nihil potui tamen; (450)

Verùm neque hanc vicem, remittam hilum ab animo,

Vel tu ipsa, praesens vt fuas testis mihi;

Qualem ego me Heris indulgeo malè habentibus.

Age, ô caput charum, prius quae dicta sunt,

Vtrinque sunto indicta; tuque laetior (455)

Frontem explica; dimitte verò obstipum iter;

Atque adeò, ego ipsa sicubi fui durior,

Dimitto; ad aliaque meliora dicta eo:

Age, si tibi, quod dicere pudeat, dolet;

Hae foeminae, callent mederi foeminis; (460)

Modò creduas illis; boni aliquid consulent.

Sin' ad viros quoque morbus est volgabilis;

Eloquere, medicis vt negotium detur;

Age; quid silescis? esse mutam non opust;

Sed, vel redargue, male si videor loqui; (465)

Vel si bene; bonis da locum sermonibus.

Dice aliquid: ostende os: speci huc; heu misera ego

O foeminae, frustraneus labor meus;

Ibidem à prioribus absumus; neque enim antid[hac]{.mark}

Verbis mouebatur; modò etim respuit: (470)

Hoc quoque tibi scias; vel mari aspriorem, [est]{.mark}

Te iam

\[25\]

Te iam putâro; si mori cruda obstines;

Teque dominumque tuum, tuosque liberos

Prodens; quibus plagosa mox aliqua imperet

Nouerca; miseroque miseris tractet modis; (475)

Vel seruoli ipsi pessimè vsque insultitent;

Vel iste, qui ante te potitur nunc domo

Iosippus. IE: Ach me. NV: pungit hic te sciliet.

IE: Perij; occidis me mater, vndique occidis;

De iuuene eo, sit obsecro silentium. (480)

NV: Vide, vt sapis! Sapiens tamen, dedita opera,

Seruare te tibi, tuique negligis.

IE: Amo liberos; sed iactor alio turbine.

NV: Verùmtamen puras manus fers crimine.

IE: Manus quidem purae; ast animus aerumnas habet. (485)

NV: Num inimicus aliquis, conscit in te aliquod malum!

IE: Amicus exest; non volentem, non volens.

NV: Num Faetifer Dominus facinus in te facit!

IE: Vtinam ne ego illum inueniar afficiens malè.

NV: Quae tandem ea est acerbitas; quae vrget mori! (490)

IE: Sine me mihi nocere; tibi enim noceo nihil.

NV: Non verò sino; tuum malum, meum malum.

IE: Apage, abstine manum; haec quidem est iniuria.

NV: Vel genua tua tenuero, neque dimisero.

IE: Mala, ô misera, tibi, si resciueris, mala. (495)

NV: Quod mihi malum maius! tui quàm amissio;

Occidis;

\[26\]

IE: Occidis; honori mors mihi; probro salus.

NV: Cur me haec honesta postulantem non doces!

IE: Siquidem ex honestis machinamur turpia.

NV: Futura fortè honesta si narraueris. (500)

IE: Discede per Deos, manumque omitte mî.

NV: Non fecerim; quùm tu, quod oro, non facis.

IE: Jam facio; peruincis sacra hac manu tua.

NV: Age, ocyus fandi capesse exordium.

IE: Quid ego misera dicam! sine, ach mater, sine. (505)

NV: Iam pollicita; fidem caue fefelleris.

IE: Fallere fidem praestat; quàm iniqua proloqui.

NV: Non in bonis, sed in malis, consulto opust.

IE: At non potis consilio agi labes mea.

NV: Nil tàm mali est; quod consulens, non explices. (510)

IE: Rem perditam, nulla explices, vi consilj.

IE: Ergò tuo tandem periculo loquar.

NV: Loquere, vel in periculum vitae meae.

IE: Quisquis sceleris, huius, huius altera.

IE: Quid? qui insciens, occasionem dat mali? (515)

NV: Nullo tenetur crimine ignorantia.

IE: Ach me, Domine, quàm paene bis te vulnero.

NV: Num de merito quid sinistri suboluit!

IE: Etiamné tu viros putas delinquere?

Etiam

\[27\]

NV: Etiam vitia cadere puto in sanctissimos. (520)

IE: Mil miri itaque muliebre si ingenium cadat.

NV: Tenerior animus, noxiae procliuior.

IE: Veniam ergò, mea quoque noxa iura inuenerit.

NV: Non omnibus noxis venia eadem datur.

IE: Quid quaeso? quale hoc est, amare quod vocant? (525)

NV: Suauissimum, & amarissimum, filia, malum.

IE: Nos alteram tantùm huius vtimur vicem.

NV: Eho: tibiné praeter virum cognitus amor!

IE: Nollem agnitum; sed rapimur aestu ingratijs.

NV: Quis is! vel unde! crimini qui te appetit! (530)

IE: Cuiatem eum tu dixeris iuuenem exterum?

NV: Nostrumné Iosippum! IE: loqurntem te audio;

Non ipsa narro. NV: Proch Dij Deaeque, quid

Ego audio! nosterné Iosip! illené

Iosippus! illud vnicum delicium Heri! (535)

Ille oculus alter! lux, fides, columen domus!

Functam me oportuit prius; quàm haec audio:

Vno hoc die plus viuo; quàm viuendum erat;

Abite iam mihi deinceps, moribus

Qoutquot subaeratis, dolosum intrinsecus (540)

Caelatis animum; corde sublesto, & cato;

Qui fronte venditare sanctimonias

Didicistis; intus agitis aerugo mera.

CH: Et me non mediocris impetiuit

D Admi-

\[28\]

Admiratio; talibus repertum (545)

In malis, iuuenem hunc; praeire cunctos

Qui visus mihi moribus modestis:

Ignosco sedenim; acer Imperator

Est amor; senibus quoque egelatis

Cit incendia; nec viros remittit; (550)

Quantò perniciosior iuuentae est;

Cui cor feruet, & ipsa adurit aetas.

Non amem; vel amem pudico amore.

IE: Aegyptiae puellae, amicum mihi genus;

Persaepè noctis circiter meridiem, (555)

Quùm tectus aêr astricis silentijs,

Sopore corda vincit, & sensus domat;

Ego quietis cassa, mente peruigil,

Animum meum speculatum in orbem misi; vti

Me certiorem redderet; quibus modis (560)

Damnosa vita perditur mortalium:

Dispexi, & aduerti; nihil cuiquam mali

Praeter suam sententiam, atque arbitrium

Accidere; plurimis enim bene sapere

Datum est; sed hac ratione erit res clarior. (565)

Quae sunt bona, omnes scimus, & cognoscimus;

Nec elaboramus; alij ob socordiam;

Alij, voluptatem anteponentes bono.

Verùm, voluptatum genera sunt pluria:

Ignauia

\[29\]

Ignauia quoque non caret dulcedine; (570)

Vel ipse morbus garriendi suauis est:

Pudor etiam cessationis mel fouet.

Geminus quidem ille; ornamen alter, & color

Virtutis; alter pestis, & scabies domus.

Quorum omnium, summum decus, opportunitas. (575)

Haec cogitans, & mente firma combibens,

Nullum putâram tàm venenum vrgens fore,

Quod me inficere, & ex arce rationis dare

Pessum potesset. dixero quoque iter meae

Constantiae: vbi me sauciauit primûm amor, (580)

Considerabam protinus; quî quàm optimis

Modis, sagitta liberarer ipsius.

Exinde principiò tacere, habere clam,

Vulnus tegere coepi: qui vsus linguae enim!

Aut quae fides! quae tecta consilia foras (585)

Eliminans; aliena damna corrigit;

Sibi interim non prouidens conscit malum:

Tùm ferre placidè; amentiamque, modestia

Peruincere statui: deinceps, vbi animus

Flecti repugnat; nec furor frangi potest; (590)

Visum optimum est; mala, morte luere: cui meae

Sententiae nulla esto contrauentio.

Ita mihi sit; neque lateam, faciens bene;

Neque faciens male, teste sub multo siem.

D 2 Scio,

\[30\]

Scio, facinus grande esse, sibi molirier (595)

Manum: scio, facinoris indignissimam

Causam; mulier adhaec, patrans tantum nefas;

Opprobrium, odiumque omnium video fore:

Sed pessimis pereat modis; sanctum tori

Consortium, quaecunque princeps institit (600)

Scelerare, & ad viros fidem extulit exteros.

Nobilibus ex domibus, datum est faedissimum

Huius mali exemplum; inque vulgus proditum.

Praestantioribus enim vbi turpia placent;

Videntur illicò infimis pulcherrima. (605)

Porrò, odi & illas; quae pudicae, grandibus

Verbis tenus, sub corde caelant pessimas

Audacias: istae, ô Domina Pontica Cyprj,

Qua fronte, tandem coniugum vultus sacros

Contrà obtuentur! quomodò vel complices (610)

Sceleris tenebras non pauent! atque angulos

Ipsos domorum! forte ne vocem duint:

Haec namque me, ô charae, neci nunc mancipant;

Ne vnguam virum meum inueniar vrens notae

Infamiae; neu filijs conflem nefas; (615)

Quos strenuos quandò sine scelere extuli;

Iuge hoc decus habeant; diuque floreant

Splendore mentis; gloriosi vel meam

Vicem; nec ob matrem male in vita audiant.

Licet

\[31\]

Licet quis animi maxima pollentia (620)

Sit praeditus; seruiliter illicò tamen

Sapiat necesse est; si paternorum scius

Sit cirminum; hoc ferunt, vel carius

Vita esse, cui iusta, atque honesta mens adest:

Quod si accidat quandoque vulgari improbos; (625)

Tum tempus, ac si virgo, speculi in aequore

Maculas notat; vulgoque proponit palâm:

Quos inter vtinam ne inueniar ipsamet ego.

Hoc vltimum non vos tamen caelauerim;

Omnem meam culpam esse; iuuenem hunc criminis (630)

Nihil dedisse; praeter eximia quod est

Forma; meam quin sedulò cupidinem

Prauam refugere; quod ne sitis nesciae.

Ch: Euge pudor, euge; quàm vbique splendidus viges.

Tuisque laudem comparas cultoribus. (635)

NV: Hera, mihi prima fronte calamitas tua,

Pauore cor expectorârat: ast modò

Quàm vana fuerim sentio; ita mortalium

Secunda cogitata plus sensus habent.

Nihil supra humanum modum; nihil supra (640)

Perpessa naturam es: potens in te Dea

Jrruit. amas: quid tum! quid hinc miraculi!

Volgarium hoc est plurimis mortalibus:

Jdeóne vita deserenda! ideóne mors

D 3 Obeunda!

\[32\]

Obeunda! mitte lubricam mentem tuam: (645)

Nimium sapis. nimium sapere, nimium malum est.

Morbis mederi clade; dum amentia est.

Si iam patrasses morte condignum nefas;

Tamen ideò non iure mortem exposceres:

Nunc vana cogitatio duntaxat in (650)

Te ebullijt: quam si potenter viceris;

Neque te ferendam affectibus permiseris;

Bis tantidem iugi potieris gaudio.

Iucundius periculum est euadere;

Quàm nescientem omnis manere periculi; (655)

Cuius tibi optima iacta sunt fundamina.

Medium medellae propè habet; aegritudinis

Quisquis genus nosse potuit, quod Filia

Promptum tibi est; caetera dies curauerit.

Laudo, ob oculos habere te sobolem tuam: (660)

Laudo, malam esse nolle vel eorum vicem:

Praeire virtutem, parentes filijs

Par est. suos sui enim aemulantur commodè:

Quanquàm neque eum ego filium probauerim;

Qui vitia, potius aemulus fuat patrum; (665)

Quàm facta cum virtute. mortales sumus

Omnes: vicissatim bonum in vita, & malum est:

Illud colere, quaerere, sequi; hoc, nec audiens

Audire, nec videns videre, filius

Debet;

\[33\]

Debet; pius quisquis, timensque Deum esse vult. (670)

Quin saepè, patrum errata, magnum filijs

Dedère stimulum, ad strenuè, atque fortiter

Agendum; vbi animus labis impatiens, supra

Iniuram esse; & ora vulgi claudere;

Noxasque maiorum, suis virtutibus (675)

Obducere satagit. quod è contrario,

Frequentius fit; optimis ex patribus,

Vt pessimi sint filij, & noxae merae;

Virtute qui partam parentum gloriam,

Titulo tenus duntaxat in se transferunt; (680)

Ipsi, nihil minus cluunt, quàm nobiles.

Quò, neque tuis te liberis impendio

Nimio esse sollicitam, neque mori velle fas.

Si liberali praediti ingenio vigent;

Vel vsque te cessante, perstabunt boni. (685)

Aut, cum si haec tangit nimis; quod tu obsecro,

Viroque filijsque, tibique, enormius

Opprobrium reliqueris! quàm si necem

Tibi, ipsa consciscas! boni consilij opus

Hoc scilicet putabitur! vel impotem (690)

Mentis; vel actam criminum furoribus;

Vel à marito atrociter habitam, ferent.

Erige animum; et minus malum, elige in malis.

Ch: Praebere temet consulentibus benè

Domina

\[34\]

Domina decet; praeclara dictio tua (695)

Quidem est; sed huius oppidò salubrior,

Magisque praesentanea, ad vulnus tuum

Sed non ferundi tempus hîc sententiam

Vtra gnarius dixit; sed instandum optimis.

IE: Vtinam réapse mala pati, ita facile foret; (700)

Ac suasione dicitur; caret auribus

Dolor; altiusque sauciatae vulnus est

Mentis; mederi lingua quàm verbis queat.

NV: Pergis muliebriter loqui Filia! neque

Te respicis! qua nata sorte: qua domo: (705)

Qua opulentia: quibus parentibus; quibus

Donis Deûm: quibus propinquis: quo viro:

Sed mitto ea; vel humanitus tectum loquar.

Tun' posse, quenquam matre mortali satum,

Reris, malorum ducere exsortes dies! (710)

Solis beatis esse Diuis contigit:

Nobis hominibus, vna particula boni,

Malis duobus temperata ceditur.

Sapiens, quod aegrè est, sedulò domi premit;

Quod commodò est, in publicum profert palàm: (715)

Haec alea, aliter cadere nequaquam potest.

Fortuna quantò tua putanda facilior,

Cui plura bona, collata sunt diuinitus,

Quam mala; animum tantùm pares; qui vti sciat.

Plerumque

\[35\]

Plerumque satias, insolentiam parit; (720)

Porrò, insolentiae exitus semper ferox;

Illud vide, filia, tibi ne quoque fuat:

Vt conferendis in bonis, faciles Dij

Sunt; ita graues plectenda in insolentia.

Obfirma, & obdura: nimia lasciuia est; (725)

A quo bona habeas, nolle amla pati indidem;

Diuûmque sortem corde concupiscere.

Amans, amorem frange cum prudentia:

Morbo icta; morbum vince cum patientia.

Vel verba quqoue sunt dia; sunt magicae notae; (730)

Sunt fortia indigitationum carmina;

Quibus, vel ipsam flammeam vim sopias:

Serum est, quod homo vir callidi quid adstruat;

Nos foeminae nisi coepimus negotium.

IE: Parce obsecro laudare fortunam meam; (735)

Ex qua, nihil, praeter onus, & certissimam

Pestem, redundat ad me: habere plurima:

Coli ab omnibus: abundare luxu, & otio:

Nihil manu propria, vel attingere quidem:

Nil seriae curae instituere: nil dare (740)

Vllo labori; aeuum sed omne impendere

Conuiuijs, ornatibus, spectaculis;

(Vt morem habemus foeminae magnatium)

Quae tam seuera mens sit! inter lubricas

E Has

\[36\]

Has vanitates; quae mali aliquid non trahat! (745)

Nolim ex meo ingenio aestimare caeteras;

Tamen profabor: quae maritis nuptum eunt;

Magis se ab illis duriter, quàm blanditer

Tractari ament; damnosiores reddimur

Enim licentia: &, nisi animus indies, (750)

Gnauum aliquid habeat, quod volutet; non mora est,

Quin tanquam in agro pinguis arui, frugibus

Non consitis, herbae malignae inhorreant.

Ch: Hem, nullum adhuc dictum audij ex te, perperum:

Hoc liberè effarim tamen; nullam esse, tàm (755)

Orationem conditam optimis modis;

Quae sola per se, quod salubre est, conferat;

Sine facientis ope: ergò quòd faris, face.

IE: Pulchrè mones: hoc scilicet cultissimas

Euertit vrbes: hoc domus pessumdedit; (760)

Impensa dicti cura, facti incuria.

NV: Tamen dolorem dicta sueta demere:

Neque mihi nunc quisquam labor praesentior;

Sermone seu res, seu queat facto offici;

Quàm te leuare, pristinamque reddere (765)

Mentem tibi; modò ipsa temet praebeas:

Siue hunc amorem ponere, quod optem magis,

Siue indipisci deligas; vtrumque do:

Seruare ted \[tk: sed?\] ego sospitem, & superstitem

Magni

\[37\]

Magni aestimo; neque hoc mihi inuidiosum erit. (770)

IE: Hau, quid locuta mater es! caue obsecrò

Mî tale verbum dixis, ignem quod habeat.

NV: Non hercle verò dico; neque factum velim:

Sed potius ausim cuncta; quàm te perduim.

IE: Ne quaeso mihi fac mentionem turpium. (775)

NV: Hoc turpe, honesto longè fructuosiust.

Res ipsa melior, quae potis saluam dare,

Quàm fama; cuius appetens, male oppetas.

IE: Ne per Deos, (bene enim mones, sed turpia)

Ne mihi itera haec; sat obstinatum aminum gero (780)

Aduersum amorem; ne, dum honesè, turpia

Circumloqueris, eò incites, vnde fugio,

NV: Siquidem ita polles mente, certumque est pati;

Euince, perfer, laudo criminis fugam:

Sin minus; obedi mihi; secunda erit haec salus. (785)

Sunt philtra delenifica quoque amoris mihi;

Quorum modò in mentem quàm oportunè venit;

Ea, cis pudoris, cis animae periculum,

Morbum leuasint; tuipsa modò non obfuas.

IE: Quae philtra amabo? Vngíne, uel debent bibi? (790)

NUV: Quid quaeris haec! vti velis, non discere.

IE: Subtrepido, ne istud callidum nimis fuat.

NV: Nimis pauens, pereas nimis; quid te abijcis!

IE: Tacitum tamen sit hoc; nec in vulgus eat.

E 2 Mecum

\[38\]

NV: Mecum labor erit iste: vosque ô unicae (795)

Amicae, idem adiuuate; quandoquidem bona

Fortuna quaedam, huic tempori vos hìc dedit.

Amicus in periculo instar omnium est:

Amoris, in periculo, periculum est:

Ego interim abeo; vt quae scio factu optima, (800)

Properem domo: vos hîc mihi seruate eam,

Donec redeo: solam esse non permittite;

Nam solitudine nihil huic nocentiust.

Stroph. I.

Ch. Amor, dolose amor; ingerens

Ardorem oculis; & inde, ad imum (805)

Cor, flexanimi penetrans cura;

Ne mî aduenias sinister vnguam:

Neu turbator adsis.

Non malignior est

Vis ignium: non vllius (810)

Astri, tuo prae veneno;

Nocente quod manu

Saeuus iaculâsti.

Antistro. I.

Fera inter arma, periculum

Sustinere,

\[39\]

Sustinere, tutius potis sim; (815)

Quandò rapidam vngulam equorum, Mars

Strigat; tunicam supernè ahenam

Jndutus; rhedaque ex

Aere conspicua,

Huc vulnera, atque huc seminans; (820)

Quàm stare contrà sagittam

Amoris; illitam

Dulcedine amara.

Stroph: II.

Aetatem teneram

Haec nefaria serpens, (825)

Meam olim momordit;

Quibus malis tum

Prostrata non iacui misera!

Horreo hodie quoque illam

Cladem: penitusque exse- (830)

Cro; animus, pudor, os, frons,

Virtus, fama, honor, pietas, Deus, cor.

Exulauerat à me.

Antistro. II.

Anni, anni indomiti,

E 3 Flos

\[40\]

Flos iuuentae animosae; (835)

Nihilné aggredi vnquam

Salubre scitis!

Semperné, quod breuiter volupe est;

Perpetuo in omne saeclum

Mercabimini luctu! (840)

Amor, exiguam post

Guttam mellis, improba apes, relicto

Auolat tumido ictu.

IE: Silescite obsecro, silescite: namque ijs

Dictis, recrudescit cicatrix vulneris. (845)

Ch: Nos haec medendo vulneri putauimus.

IE: Frustrà putâstis; namque vulneror magis.

Ch: Sanari ego, contrarijs contraria

Putaui: amorem; amoris odio, & nausea.

IE: Amoris ingenium, parùm perspectum habes: (850)

Amori, amoris mentio ipsa, noxia est:

Bona, vel mala sit illa; tamen extemplo nocet:

Salus amoris; sola fuga, & obliuio.

Quin, quicquid aduersi vspiam in vita accidit;

Id tempore, atque obliuione existimo (855)

Solere sanari: illa demendis malis

Constructa dicta; consilia, solatia,

Orationes, suasiones splendidae;

Nugae merae sunt; quin dolorem confricant

Potius,

\[41\]

Potius, & vsque exasperant, quàm leniunt. (860)

Porrò, methodum tempus hanc medendi habet:

Praesentia mala, instantibus; vetera, nouis

Excludit: interdum grauia, minoribus;

Grauioribus, minora saepe pensitans:

Magno velut mari; minorem, grandior (865)

Fluctus quatit; nec pausa tranquillo datur:

Qui stare contrà, cautis in morem, quijt;

Dorsoque, fluctus oblatrantes, dispulit;

Hunc strenuum, hunc fortem puta. pars plurima

Hominum: vbi quid praeter voluntatem accidit; (870)

Quasi pueri parui, caducum sicubi

Offendimus pedem, lapidem vbi offendimus,

Pugno insequimur; à quo illicò fugiendum erat:

Mala namque quò magis teruntur, magis olent.

Ch: Prudentiam tantam tuam, Domina, vtinam (875)

Meis quoque vsurpare in aduersis sciam:

Bene habet vetus dictum: ad bonum, vix transitum

Dari, nisi ex malo; albaque colorem ex nigris

Assumere; atque adeò cadere summos viros

Plerumque prodest; vt facem minoribus (880)

Praeluceant surgendi: eandem quùm cadant

Lapsi ruinam; vt vel tuo exemplo, mihi

Promptum sit, esse cautiorem in posterum.

IE: Heu, heu, in hanc fortunam ego seruata sum!

Fierent

\[42\]

Fierent vt in me, exempla pessimae notae. (885)

Ch: Non pessimum hoc; gradus vnde datur ad optimum.

IE: Hoc optimum, libenter à me segregem.

Ch: Morbóne strata, sanitatem segreges!

IE: Ego sanitatem laudo; sed quae est perpetim.

Ch: Ni perpetim in vita datur mortalibus. (890)

IE: Morbos tamen, nunquam in bonis numerauerim.

Ch: Morbis carere, vel mederi, aequè bonum est.

IE: Minus bonum est; origo cuius ex malo.

Ch: Maioris artis est, facere bonum ex malo;

Quàm nulla damna labe cassum incurrere. (895)

IE: Hac arte gratis cuilibet conceserim.

Ch: Gratis, vel ingratis, ferenda sors tamen

Cuique sua: quae, si bona sit, amplexanda; sin'

Mala, arte corrigenda: tum, quàm maximè

Id cogitandum; neminem soli sibi (900)

Natum esse; sed, vel ipsum in alios iugiter

Spectare; vel spectari ab alijs mutuùm.

Vitamque non nisi aemulando viuier.

Ergò, magistra quandò virtute gradimur;

Non minus in alios benefici, quàm in nos sumus; (905)

Exemplar ad nostrum, séípsos qui exigunt.

Sin' caespitare quandoque in vitium obtigit;

Nulla mora; rapiendus illicò gradus

Ex labe; formandusque rectam ad regulam;

Ne caeteros

\[43\]

Ne caeteros nostram vicem labi accidat. (910)

IE: Esto; siquidem ita reris; exemplum vt alijs

Dem; dabitur exemplum, palamque docebitur;

Quantum malum in vita sumus, nos feminae.

Ch: Bonum doce potius; malae sat dicimur.

IE: Et iure sanè dicimur meritissimo. (915)

Ch: Hau, Domina, quaeso haec verba compendi face.

IE: Compendi ego! quae me scio nequissimam.

Ch: Honestiùs de te aestima; de alijs quoque.

IE: Non habeo me laudare: quod res est loquor.

Ch: Aequale vitium est, praedicare summa de (920)

Se; & ad ima se dicto suo demittere.

IE: Ligo, ligo mihi; feminae malae, malae.

Ch: Malas quidem haud nego: sed in quibus boni

Pars maior; in simplo malae; in duplo bonae.

IE: Hau, parce quaeso talibus falsiloquijs: (925)

Nos ad duplum, in simplo malae! imò in centuplo

Si conferantur commodis, incommoda.

Nos iurgiosae, taediosae, malè habitae,

Malè domitae: incicura, inexpedita gens,

Molesta, suspiciosa, fallax, peruicax, (930)

Fluxae fidei, lubrici animi, oris leuis:

Contentiosae, sumptuosae, prodigae:

Saepè impudicae, saepè vendulae tori;

Vt caetera sileam: istud vnicum bonum

F Agnosco

\[44\]

Agnosco nostrum; liberorum quòd sumus (935)

Matres; domusque posteris producimus.

Ch: Quanquàm, quod antè dixti, inesse in omnibus

Non do; tamen vel insit: istud vnicum,

Quod deînde nostrum agnoscis; omnes noxias

Illas, lepôre proprio praeponderat; (940)

In vita enim nîl liberis iucundiùs.

IE: Haec illecebra nempe fallax liberûm;

Necessitatem perferendi maximi

Incommodi, imposuit viris; nosque iimprobam

Mercem, parandam suasit, in certum malum: (945)

Ast seminari si hominum oportuit genus;

Cis feminarum vsum, fuisset id vtinam:

Praestiterat, immortalium templis Deûm,

Tantum, aut chalybis, aut aeris, auri aut diuitis,

Inferre; quantum quisque deprimeret puer: (950)

Atque ita propagem liberûm emptam tollere,

Domosque colere liberas, sine feminis;

Quùm pestis huius, in domum introductio,

Vel inchoatur magno opum dispendio.

Quin ipse, (quod nos haud bonas liquidò arguit) (955)

Qui protulit, qui aluit pater; procul suis

Ex aedibus, domum in alienam segretat;

Additque dotem; ableget abs se vt modò malum:

Ast qui potitus est sibi immitem feram,

Laetatur

\[45\]

Laetatur vsque, quando statuae pessimae, (960)

Pulcherrimum ornatum apparat; peplaque genus

Omne cóémit; lapidans peculium domus.

Nec iam facultas segregandi; affinium

Clarorum enim ergò, fert vel ingratum torum:

Aut si propinqui futiles; vxor proba; (965)

Tum pensat infortunium bono opprimens:

Carere vtroque aptissimum. aut ducenda si

Erit uxor; insulsa & stolida, ducenda erit:

Sollertem ego odi feminam: neque approbo,

Quae sapiat, vltrà muliebrem sapientiam. (970)

Vafriciem enim facilius ingenerat Venus

Sapientibus: stolidis, stoliditas ipsa, pro

Sapientia, & custodia est; cuius rei

Illustre sim exemplum ego; dari exempla siquidem

Tanti interest; faxo, meo magno malo: (975)

Frugi futuram quamque vel millesimam.

Ch: Pauesco, quo euadas Domina, quoué accidas:

Cui displicant enim omnia; nihil is boni

Incogitare potest; neque sibi, neque alijs.

IE: Tu si hoc loci esses, vbi ego sum; aliter diceres. (980)

Ch: Illa tua dicta priora potius dicerem:

Namque longè, ijs potiora, quae dixti modò.

IE: Erras; seuera, & sancta dicta, si putas

Vitae seuerae, itidem esse pignus, & notam;

F 2 Plerum-

\[46\]

Plerumque castissima loquuti; viuimus (985)

Turpissima; & fucum facimus hominum auribus.

Ch: Non laudo fucum; sed vel improbissimis,

Concedo sermonem probum; ne duplicem

Ad facta, dictorum aggerent vecordiam:

Tum saepè, vt aegris, sanitatis mentio, (990)

Ad sanitatem consequendam, ansam dedit;

Ita dicta cum virtute, vitiosissimis,

Virtutis ineundae dedère exordium.

IE: Vitijs ego antistare iudico omnibus

Hypocrisim, & simulationem; quò mihi (995)

Sincera verba; vita si insincera sit!

Potius probo; malum, vt malus viuit, malum

Videri, & execrari ab omnibus; ita enim

Mali, malos faciunt bonos; dum ipsis palàm

Male est; quàm in occulto alere mentem subdolam. (1000)

Nec mihi aliter sit: posteaquàm me Deus

Quidam maleuolus, vel meum implacabile

Fatum, vel obstinata vis Fortunae, eò

Adegit; vt videns, sciens, ineam scelus:

Ita videar, ita differar, vulgo palàm; (1005)

Qualis palàm viuo: nec est, cur obtegam, aut

Fugiam malum; ex quo alijs futura cautio est.

Ch. Domina, potestas non potest tantum mea,

Vt arceam, vel comprimam facinus tuum;

Hoc

\[47\]

Hoc te tamen per dexteram tuam rogo; (1010)

Praesente me, ne quippiam ferocius

In te audeas; vnde imputari mihi quoque

Possit, tui periculi, periculum.

Sed sustine tantisper; vsque tibi tua

Nutrix redeat; hanc testem habe, quicquid te erit. (1015)

IE: Quò tandem abiuit illa? quò me deserit!

Ach mater, ach, cessare nunc non expedit.

Ch: Quaesitum abiuit philtra; tam oblita subitò es!

IE: Nugas meras: quae philtra! decumanis ego

Hîc interim iactor, flagellor fluctibus. (1020)

Ch: At iam redibit: perbreuem tolera moram.

IE: Amor moram non tolerat: ach me, ach occidi.

Ch: At iam redibit; audio sonitum pedum.

IE: Maiorem ego sonitum, misera, animi audio. (1024)

NV: Quid est! quid hîc factum est! quid incensa Domina es!

Quid hic inornatus sibi poscit status!

IE: O mater, ô mea mater, vt me deseris!

NV: Ego desero! quae isthîc cucurri prope volans.

IE: Nihili mihi tua cursio, & recursio.

NV: Philtra attuli; quibus tibi fiat bene. (1030)

IE: Neque philtra, neque dicta, neque iam vllam denique

Curationem curo: quod semel animo

Statui, & recepi; id omnibus rationibus

Audere certum est: vosque maiorem in modum

F 3 Quaeso,

\[48\]

Quaeso, & rogo; vel adiuuae sitis mihi; (1035)

Vel ne repugnetis meae sententiae;

Decretum enim est, audire neminem: neque

Illa mihi dicta, quae prius disseruimus,

Reuocate; nam illa dicta sunt labris tenus;

Animus fuit alibi: scio me feminam, (1040)

Scio Dominam esse; quod volo vobis quoque

Deliberatum sit; meaque verba placidè

Admittite. Ego cùm primùm in hunc iuuenem oculos

Conieci, & hausi amoris ignem; rem rata

Sum facilem, & in manu mea sitam aggredi; (1045)

Qua, vbi libitum animo foret, possem frui;

Ipsumque iuuenem, sicubi id rescisceret,

In parte non parua beatitudinis

Ducturum; amari ab Hera, & rogari: tempore

Itaque aucupato; adorta solum; detuli (1050)

Cupidinis meae voluntatem; palám-

Que fassa postulaui: At ille, ferreus,

An fatuus incertum, an ratus fidem suam

A me experiri, vel peti in periculum;

Repulit volentem: quin seuerioribus (1055)

Hortatus ad modestiam est sermonibus.

Qua me fuisse mente tum putabitis!

Aut quid animo vultasse! Non tamen adeò

Fui maligna; quin secund1o, & tertiò,

Scelestum

\[49\]

Scelestum adirem; passa identidem graue (1060)

Repudium: egóne me ita miserè frustrarier!

Egóne me deludier gratis sinam!

Meon' periculo, ille sanctimonias

Impune venundet suas! iocumque me

Sibi habeat impurissimus! quasi innocens, (1065)

Quasique mulieris insciens sit; qui alicubi

Diobolarias apud lupas, suam

Obscoenitatem prostituit: ach me: illené

Mihi hoc negârit! vbi melius, & tutius

Potuit locare: seruulon' ego improbo (1070)

Preces meas obtruserim! cuius preces,

Nec vir, nec hominum quispiam vnquam inaudijt.

Verùm esto: petij, sed Domina; sed petij Hera;

Neque potui forsan adeò demittere

Animum; atque seruilis animus deposceret. (1075)

Rarum est; amore à femina virum appeti;

Neque prostitutas inter, hoc inueneris;

Quantò profectum à Domina, inertem in seruolum

Insuetum, inauditumque habebitur magis!

Voluisset ille forsan, & concederet: (1080)

Sed fortè ego imperiosè id ambiui; & animum

Rerum incapacem maximarum absterrui:

Submissio, atque blanditia, coagulum est

Amoris; aequalesque gaudent aptiùs.

Itaque

\[50\]

Itaque, priusquàm quicquam acerbius in eum (1085)

Consulo; aliam viam mouere, omneque genus

Demissionis, & precum, statui ingredi:

Atque huius ergò, occasionem publicae

Solonnitatis aucupaui; sola cum

Solo, vt domi relicta, commodiùs meum (1090)

Propositum inirem: eaque causa, falsam eam

Finxi aegritudinem; nisi, quod amor omnium

Morborum, & aegritudinum longè instar est:

Totamque familiam, abdicaui ex aedibus;

Vt & ille tutiùs mihi fidere; & ego (1095)

Animo meo, tranquilliùs possem obsequi.

Nunc in tua opera praecipua spes: nun tuam

Fidem patere: nunc beneuolentis animi

Specimen dari: nunc studia, nunc officia, nunc

Consilia vetera promi oportet. si mea (1100)

Non temerè dicta mater olim es; si tuo

Nutrita lacte, si tuis à paruola

Verè manibus educta, in hanc creui indolem;

Si denique esse, & viuere, & saluam domum hanc

Incolere me vis; neque súásionibus (1105)

Iam vllis mihi obstrepe; neque ab incaepto auoca:

Fixum, receptum, constitum est; iam nihil

Admittere aduersarium placito meo.

Quid ista per genua tua: per dexteram:

Per

\[51\]

Per hos mihi charissimos canos tuos: (1110)

Per, quicquid ex me dulce fuit vnquam tibi;

Oro, obsecro, obtestor; iuua quantum potes.

Miseresce denique. NV: Quo is! quo abis! quo te abripis

Domina! heu senectam, heu pessimam aetatem meam:

In hocné ego seruata vixi oppobrium! (1115)

Quid faciam amicae! audebit illa perperum

Aliquid, nisi obsisto; nec obsistere satis

Queo. In iuuenta qui malum putant mori;

Malè computant: quò plura viuas saecla enim;

Plura videas, plura facias, mala. optimum (1120)

Aut non oriri; aut illicò exortum mori.

Strop. I

Ch. Superûm quis nunc potens!

Humanam eripiat mihi

Formam; generique auium,

Compositis ad brachia pennis (1125)

Adscribat; vt vel columba,

Vel hirundo querula sim.

Illicet, pernicibus excita alis,

Hominum fugiam coetum;

Secessusque remotos (1130)

Siluarum; incola praepes,

Cum lupis, aut cum leaenis

G Concele-

\[52\]

Concelebrem. Quid enim

Antist. I.

Hominum consortio,

Structum est pernitiosius! (1135)

Natus licet indole sis

Magnanima; sanctique tenace

Coepti; necvsquam caducum

Animum spontè violes;

Plurima inuito tamen, hinc & inde (1140)

Scelerum genera illudunt;

Turba emissa forensi.

Quin, speres minus vnde;

Assilit damnum inde; & ignis,

Suppositus cineri (1145)

Epo. I.

Fraudulento, improuidos suc-

Cendit: hoc, supina corda,

Non doceas facilè,

Qui posse viui non putant;

Nisi ad superbi, purpureum latus (1150)

Herois; aulae in misero strepitu;

Mensae mancipia, & cibi:

Quos

\[53\]

Quos inter, vt paludum

Circa fluenta putrida,

Acre genus vesparum; examina (1155)

Strop. II.

Scelerum, nimbos rotant;

Morsusque obuia corpora

Quaequ, inuolitant strepero.

Nam Iuuenem fata hunc voluissent

Seôrsim, casa in paupere, igno- (1160)

Bile saeclum trahere; vis

Tanta noxae, nunquam in eum ingruisset.

Vtinam effugiat magnam

Labem: possibile at non

Est; pestis, Domini, quùm (1165)

Dant fenestram; quin per illam

Transiliant famuli.

Antristro. II.

Potuit qui absistere

Lapsu; non hominem hunc ego

Dicam; sed superûm ex genere: (1170)

Legibus his, nam conciliata

Quùm vita sit; degere alter,

Opera absque alterius, vt

G 2 Non

\[54\]

Non queat: sed, pars Domini, atque dites

Geniti; tenui censu (1175)

Serui, pars habeamur:

Plebs à dite fouetur;

Diues à vulgo tuetur;

Fitque ita subsidij.

Epo. II.

Mutuum vinclum; gregatìm (1180)

Viuere omnibus coactis.

Magnum operae precium

Peruincit is; qui Syrtibus

In hisce, fido remige consilj

Tranare, tristes scelerum scopulos, (1185)

Pertendit; liquidumque iter

Virtus, integra instat

Rate: enatandum cautè enim est;

Saxa, vbi lymphae caelant, per fida.

NV: Mensas Deorum, quae feruntur splendidae, (1190)

Non mutem ego hodie; prae hoc, quod aspexi modò:

O omnium, vnquam quae quidem oculis viderim,

Spectaculum, sanctissimum, & grauissimum.

Non me senectae, aetatis, vt vt est improbae,

Ac permolestae poenitet: neque tandiu (1195)

Traxisse vitam taedet; vnum ob hunc diem:

Vel

\[55\]

Vel moriar; haud moerens domos visam inferûm.

Tantum, tam inauditum pudorem, tam ratam

Mentem, tam ineuictam fidem, vidisse me!

Virtus, honorum ô domina virtus omnium; (1200)

Quanta est potestas, quanta maiestas tua!

Tu cui ades; per ignium, per ensium

Aciem obuiam, securus iter inuenerit.

Ch: Obsecro, quid factum est! animi enim pendeo:

NV: Facinus, puellae Aegyptiae, facinus supra (1205)

Hominum fidem vidi, supraque memoriam.

Ch: Num perijt ille Iuuenis! aut Dominae malè est!

NV: Salua Domina est, & Iuuenis ipsus saluus est.

Ch: Respirò; utrique enim nimis timui malè.

NV: Tantamné virtutem cadere mortalium (1210)

In quempiam! iuuenta, peruicax mea

Iuuenta; quàm te pessimam transegi ego.

Ch: Obsecro fare; quicquid hoc factum intus est.

NV: Fabor; sed impudentiamné in Hera, magis

Demirer! anné in Iuuene sanctimoniam! (1215)

Stupesco tota: nec scio, vnde exordium

Sermonis insequar. Nam vbi primùm attigit

Thalamum, vbi sese collocauit in toro;

Verbis venustis, blanditer me primitùs

Appellat; atque postulat; parcerem animo (1220)

Aegro illius; lacrymaeque fundit quàm ampliter;

G 3 Peccare

\[56\]

Peccare se inuitam; neque satis scire, quid

Se fiat: hocque velle maximè; vt malo

Absistat; idque seriò gaudere; quòd

Tam pertincem ingressa amoris ludum: ita (1225)

Ludi magistrum nacta planè ferreum;

Obnoxiiamque illi esse; verùm linguere

Subitò furorem non valere; omnemque spem

Salutis, eius ponere in prudentia:

Persuadet insuper, intrò vt ipsum accerserem. (1230)

Quem ego pauorem, quem pudorem, dum voco,

Illius obseruaui in ore! quàm ad meam

Vocem profatam palluit, perque horruit!

Venit tamen, subnubilo qualis die

Nimbo impeditus, purpurascens Lucifer. (1235)

Vt adstitit, vt accersionis mititer

Perquaesiit causam; illa, qualis prima nix,

Vibrante solis igne tacta, languida

Illius aspectu liquuit, inque gemuit;

Penitis grauem vrgens spiritum ex praecordijs: (1240)

Effata tandem. Ago, habeoque tibi gratiam

Josippe; languenti mihi quòd adsies:

Vtinam referre essem potens, tuque sineres:

Obsequium amicos experitur: sed quóád (1245)

Vita mihi; cogita tibi me obnoxiam:

Nunc, quid te opus facto velim, sic accipe:

Verùm

\[57\]

Verùm huc adesdum propius, vt in aurem loquar.

Hîc ille, ceu petita ad aram victima,

Cunctatus, immoratus; accessit tamen. (1250)

Ast illa, velut accipiter, ales lethifer,

Alto columbam consequutus aethere,

Dextra prehendit; sicque dicto efferuuit:

Iam te teneo, proterue, iam te hostem meum,

Potita capio; vel ambio potius capi; (1255)

Velis modò ipse: quid tibi, me supplicem

Toties refugis! aegram quid vsque animam enecas!

Crudelis: vlla si tibi obseruantiae

Mihi debitae, scintilla foret: ipsissima

Superbia totus nisi intumesceres; (1260)

Primis precibus, olim haud repugnasses meis:

Idque vel Herili dignitati cederes;

Vel amoris efflictae dares vehementiae:

Qua vrgente; Heram me oblita, ad haec vilissima (1265)

Abiecta verba, deuoluta sum tibi.

Ergo sapi: illatamque contumeliam,

Praesente studio redime: siue enim mihi

Diffisus; aut iterum rogari impensiùs (1270)

Volens, cupitum distulisti tandiu;

Iam facio id ipsum, quàm anteà accuratiùs:

Constansque, eodem sto voluntatis gradu;

Vt nulla subsit suspicio animi mei;

Eamque

\[58\]

Eamque nuperam aegritudinem, tibi (1275)

Finxi, tibi decubui: vt vt meritus, tua

Vtere, vel vti sine: neque dubita sciens:

Malisque amicam, & beneuolam lucrarier:

Quàm odijs perennibus, nis illicò caues,

Sequacem, & ultricem: neque enim eam animi mei, (1280)

Oblationem, impunè committam fore.

Vel ipse vir, Dominus meus, cui peruice

Tu, empticius es, faxo, meam hanc iniuriam,

Tuo capite vindicet; Heramque me tibi

Ostendat: hoc dicto, interim effusissimè (1285)

Collacrumauit: & quesi toro adflectier

Iuuenem sategit. At ille, ceu saeuo mari

Saxum, sonoris oblatratum fluctibus,

Rigidus reflexit; vultu, & habitu, masculam

Quandam, vndecunque praeditus minaciam; (1290)

Oculumque pernicem, modò ad me, modò ad eam,

Identidem circumtulit: tum pauce, pro

Re fatus; officij, fideique monuit;

Magnamque legem, iusque iurandum tori,

Testatus, hortatusque sane sanctiter, (1295)

Petijt; pudorem, integritatemque legeret

Praeferre, momentaneae libidini;

Huic namque praestò adesse poenitentiam;

Dolore quae factum quidem percelleret;

Infecta

\[59\]

Infecta verò facta nunquam redderet: (1300)

Adesse quoque pauorem, & aeternum metum,

Qui, dedecus suum, latere, maximi

Putet; idque sollicitudine perennis aucupet.

Ast coniugalis dona consuetudinis,

Gaudere secum voluptate, & merae; (1305)

Fiduciamque conscientiae, tam apud

Deum, quàm apud homines habere: se satis

Meminisse, mancipium esse; Heri peculio

Emptum; itaque malle, iure herlili subditum

Haberi ab ipsa; quàm facinoris vllius (1310)

Socium: paratum potiùs extrema omnia

Subire; quàm se scelere tanto adstringere:

Desineret optare, quod apisci sit nefas:

Autorque potiùs esset, ad sobrium aliquid

Seruo imperandum; hanc foeditatem, vel nece (1315)

Et morte, semper se redempturum. Haec, & his

Similia proloquutus, arcebat manum.

At illa, ceu furens lea, in leuem hinnulum,

Elata saltu, dentibusque exercita,

Vesaniebat; sanguineam aciem rotans; (1320)

Totisque ceruicem insiluit amplexibus;

Meus, velis nolis, meus es, vsque infremens:

Vimque afferebat planè inornatissimè.

At ille, ceu serpentium feralibus

H Spiris

\[60\]

Spiris ligatus; impetu omni, euoluier (1325)

Ardebat; acriter, simulque miseriter

Luctatus; & collum eripere nodo appetens:

Beneficio donec fluentis pallij

Elapsus; ipse eliminauit se ex fore;

Vestem, tenentis liquit in complexibus: (1330)

Ego sublsequuta; ad vos cucurri huc illicò:

Sed timeo malè, ne in se ferum aliquid audeat.

Ch: Mane, mane; eccum prodeuntem ipsam intuor:

Quàm torua, quàm seuera, quàm facie ferox

Incedit! orba cue sobole Tigris furens: (1335)

Gestatque prae se pallium extentum manu.

IE: Iè, ie; quis vnquam, tot malis, miserum meum

Nomen, putâsset concinum colludere!

Iè, ie: ter & quater, libet nunc proloqui;

Nam tantus obstat me malorum exercitus. (1340)

Quae matre nata, auctoritate apud virum

Summa, potentia in familiam maxima;

Atque ipsa nupta non minorem in habentiam;

Virumque nacta, principem ex primoribus;

Heu, spreta, despicata, seruo pessimo, (1345)

Ludibirum, iocusque, in hun viuo modum:

Vanissimam, an nequissimam me dixero,

Haereo animi; quae supplicare vltroneè,

Quae subijcere se se scelestissimo homini

Sustinui,

\[61\]

Sustinui, & obtuli; quod oblatum, omnibus (1350)

Miraculo sit; quodque nemo non velit,

Quàm nunc triumphat! quam cachinat! quam crepat!

Faber malorum, columen impudentiae,

Corruptor, explorator, exesor meus;

Maleficus ingratissimus! nam quid aliud (1355)

Hoc esse dicam! quàm merum maleficium,

Operamque Daemonum; quibus iam venijt

Totus superstitiosus, & Daemonicus,

Cultor aliorum absconditorum numinum.

Neque facies, neque species enim illius (1360)

Tanti est; meo Domino anteferri vt digna sit;

Neque indoles constructa amori: quidquid est,

Veneficum ludibrium est; quo me excitam,

Ideo impetiuit; vt vel illusam palàm

Vulgo propinaret; suamque perfidam (1365)

Dedecore quaesitam meo, constantiam

Iactaret; aut Orci cóàctam ad incitas,

Vita, domoque exueret; ipse, quòd facit,

Regnaret, & rebus potiretur meis.

Non sic abibit, non. quid ergo! an par pari (1370)

Referam! arteque hanc artem exeam, atque vindicem!

Veneficosque adeam; vt quibus me nunc modis

Ille furiatam habet; habeatur inuicem

A me: ardeátque inuisus, & spretus mihi!

H 2 Sed

\[62\]

Sed facerem honorem illi, mihi fastidium; (1375)

Amari enim, vel amare, eandem eunt viam.

Non sic abibit, non: capite iniquo ipsius,

Profitebor illi, me esse Heram; vitae, & necis

Iuxtà potentem, amico, amicam, hostem, hosti: ita

Eat; aude anime, facinus viri non plebej (1380)

Vxore dignum: vestis, heu sacerrumi,

Atque omnium mihi virûm inuisissumi

Vestis, hominis: ten' ego tenere! ten' sinu

Meo fouere! ten' manu contingere

Sustineo! verùm sustinebo, donicum (1385)

Vlciscar: ach me; ach me; ardeo iracundia:

Incipe anime; & memento me esse feminam.

NV: Nec adiuuandi, nec refraenandi tui

Vllum inuenio modum, Domina: tantis malis

Vexaris; vt stupere vix satis siet. (1390)

IE: Comperce dictis obsecro mater mea;

Ne me pariter in te esse cogas impiam:

Nempe tibi plus cordi est sacrilegus ille; quàm

Vel fama, vel salus, vel afflictio mea:

Vt poenè condictum esse vobis suspicer. (1395)

NV: Hau filia, hoc meruêre tot studia mea!

Quae huc vsque sensti liquidò, ab ipsa infantia.

IE: Multa beneficia; vnum maleficium opprimit:

Ne ergò mihi ansam ingratitudinis duis.

NV: Non

\[63\]

NV: Non do: neque prius quicquam habeo rebus tuis: (1400)

Quantumque potero, sedulò iuuauero.

Hoc te tamen obedire postula mihi;

Cedamus intrò; feminas non est decens

Foris manere; tum cauendum; ne inscias

Offendat adueniens Herus; meque increpet. (1405)

IE: Adueniat vtinam: offendat vtinam: nil magis

Aueo; quàm in hoc misero, me vt aspiciat statu.

Ch: Non feceris Domina; sed ausculta tuis

Potiùs amicis; qui tibi censent bene.

Age, potiùs propera ingredi talami forem; (1410)

Nam vox, quasi aduentantum in aurem mî aduolat.

IE: Nihil agitis puellae; amâstis forsitan

Nunquam, meumque malum parum perpenditis.

Ch: Obsecro, Domina, obsecro; Herus iam ad limen est.

IE: Ach me, ach, inertem: ô lacrymae, ô fletus, meûm (1415)

Olim inquilini sempiterni luminum:

O anime, iam satis malis exercite:

Nunc cernitur certamen: arma nunc sonant:

Accingere, insta, strenuum ostende hostibus:

Heu perditam, afflictam, omnium miserrimam (1420)

Me feminarum, quotquot in terris agunt.

Ach me, ach me.

H 3 FAE-

\[64\]

FAETIFER

Quid est! quid hîc turbae est! quid acrimoniae!

Quid ante limen statio! quid turbatio! (1424)

Vxor, satin' saluae: Ie: &o Domine. Fae: Quid habes! quid est!

IE: O Domine. Fae: fare quicquid est! Ie: Perij, óccidi.

Fae: Num causa morbi inualuit insolita adeò!

IE: Solitum nihil perpetimur: insueta omnia.

Fae: Meliora Dij: Ie: Pereo, Domine, pereo, nisi

Iuuas: Fae: Iuuem libens; modum doceas modò. (1430)

IE: Nunc, quid me ames; nunc, coniugem si me tuam

Verè putas, da publicum indicium hostibus

Meis. Fae: Quid est! quis te appetijt iniuria!

IE: Per dexteram, Domine, tuam; per mutuùm

Sumptam, & datam fidem; per omnia foedera (1435)

Consortij nostri. Fae: Quid est! fare ocyus.

IE: Vlciscere inimicos: tua sum, vt vt sum: meus

Pudor, tuus pudor. Fae: Quis impudicam habet!

IE: Non habitio haec tibi; mera at violatio.

Fae: Violatio! quid ais! quid! hem violatio! (1440)

IE: Voluit adulter; sed fides mea noluit.

Fae: Quis is! quis ausus! clariùs fare, loquere.

IE: Quem neque beneuolentia tua; neque fides mea;

Neque fas, nefas, quicquam mouent; qui pessimus

Viget omnium; nescitur interim ab omnibus. (1445)

Fae: Vxor Deos obstestor, ede quisquis est.

Quem

\[65\]

IE: Quem tu nisi omnibus modis vlcisceris;

Hucusque tecum mansio fiet mea.

Fae: Frendeo animi; comperce quaeso ambagibus.

IE: Bonitatis, indulgentiaeque tuae, cape (1450)

Fructum: hic tibi sit praetulisse caeteris

Vnum; hoc tuum seruis amorem ostendere:

Quod ego pudoris clade tandem sentiam.

Fae: Non minus id interest mea, quàm vnquam tua:

Effare per Deos; feros nunquam tu ita (1455)

Futura es accusando, quàm vlciscendo ego.

IE: Haec vestis expediat; quam adulter territus

Clamore nostro, liquit elabens fuga.

Fae: O Dij, Deaeque; quod facinus ego video!

Haec vestis est quidem Josephi; quem vnicum (1460)

Ego, fide, & virtute, praestare omnibus

Existimaui: vix adhuc inducere

Animum queo; vt credam. obsecro, coniux mea,

Iocon' loqueris, an serio! Ie: Nunc tu tuum

Morem, scio, tenebis; vt cuiuis fidem (1465)

Potius adhibeas, quàm mihi: heu me pessimam:

Heu me scelestam; quae ausa non sum; quae tibi

Tantum fidelis esse satago; te interim

Meum pudorem postputante, & obuium

Sinente, cuiuis seruolo abiectissimo. (1470)

Fae: Quid itaque me vis facere! num vmbras insequi!

Aiens,

\[66\]

Aiens, nec aiens: indicans, nec indicans:

Eloquere quisquis est; enim prae isto tuo

Pudore; tantum abest, Iosephum vt postputem;

Vt ipse quoque Rex me habeat hostem; tale si (1475)

Quicquam ausit in te: ergo expedi, quò euasit? aut

Quò erupit? aut vbi sit? Ie: Quid ego misera id sciam!

Felicitatis parte quae habeam in maxima;

Quòd fugerit; quòd territus me liquerit;

Quem neque valetudo, neque aegritudo, nec (1480)

Languor meus permouit. Fae: Ita omnes mei;

Ite illicet, per quicquid vrbis, quicquid est

Regionis, exquirite; penetrate, omnibus

Triuijs, quadriuijs, circulate; vbi vbi ille sit,

Arripite sublimem pedibus; adducite; (1485)

Quandoquidem ita ipso facinore meritus suo est.

O misera fortuna; ô misera magnatium

Felicitas: quis te expetendam censeat!

Quísue inuidendam! nisi fatuus, & insciens;

Colore quae externo, beatitudinem (1490)

Mentiris; intus sorde putrescis mera:

Haec namque pectora, quae videntur splendidum

Quiddam nitere; auro, atque purpura super

Intecta; fortè si reclusa quispiam

Aperiat, aut oculis penetret Lynceis; (1495)

Cruciatuum, laniatuum, tumultuum

Inueniat

\[67\]

Inueniat officinam; & incudem affatim

Plagis dolatam: quippe pluribus domi

Vt imperemus; seruiendum vltrò est foris;

Dominique maiores ferendi ingratijs. (1500)

Porrò, ipsa ea imperatio, non fit sine

Summo labore, molestiaque siue enim

Humanitate utâre, & indulgentia;

Licentiae viam instruas: siue potius

Seueritate; odio, atque contumaciae. (1505)

Omninò hominibus praeesse difficillimum est.

Neque pecudum vlla gens, ita intractabilis

Habetur; atque homo. quae enim vnquam armenta, vel

Boum, vel aliarum id genus gregum, suis

Pastoribus, inimica visa, auditaué (1510)

Sunt! vt vel insidias inîsse; vel necem

Patrâsse; vel nouâsse dirum quippiam

Sategerint! imò, & quò eas direxerit

Opilio, eunt: & quae vireta pascere

Ostenderit, pascuntur; & quibus locis (1515)

Arcuerit, absistunt; fruique commodis,

Et vsibus suis, placidè, & ultrò sinunt.

Quorum omnium, contrariam sententiam,

In homine videas; vt vel hic Iuuenis meus,

Quem ego mihi charissimum delegeram; (1520)

Quem rebus omnibus meis praefeceram;

I Quem

\[68\]

Quem apprimè amauerant; quibus modis, meam

Fidem fefellit! haereo maximè animi,

Summo ex amore, summum ad odium, quî queam

Descendere; audendum est tamen. communio (1525)

In rebus alijs esse, in vxore haud potest.

Ios: Adsum Domine. Fae: vbi fuit! vbi latuit! vbi tam

Subitò repertus est! Fam: In area aedium.

Fae: O perfide; aut, quibus imprecationibus

Tandem vtar in te; quem neque fides vlla; nec (1530)

Indulta plus nimiò beneuolentia mea;

Nec ius, nec vllum fas; nec emptitia infima

Conditio memorem habuit; scelere, quantum pote est,

Sacerrumo, quin vulnerares me, & meam:

Heu me; quòd irasci tibi sat nescio. (1535)

Quid mutus es! quid conticescis! quin mihi

Sceleste respondes! Io: Quid ego respondeam!

Fae: Respondeas etiam, ô Iosephe, ô omnium

Quondam mihi charissime; at nunc omnium

Foedissime, inuisissimeque; quid pallium! (1540)

Quid vestis haec! cuia est! Io: mea Domine. Fae: video

Tuam esse: & ardeo dolore: nec scio

Quid te insequar: sed quid moror! vos illicet

Abripite eum hinc, vultu ex meo; atque in carcerem

Quantum pote est teterrimum, compingite; (1545)

Donec, quid illo fit, statuo per otium.

O Iupiter;

\[69\]

O Iupiter; animantium omnium notas

Certas habemus; quibus inertes possumus

Dinoscere a gnauis; probum hominem, ab improbo,

Nullus character, nulla discernit nota. (1550)

Verùm, ô Iempsar mea, nimis diu áérem

Crudum hunc bibisti; isthìc foris te ventilans;

Cedamus intrò: omitte verò animum asperum:

Exporge mentem: faxo, contumeliae

Tantae tuae, digna vltione gaudeas: (1555)

Memento te aegram; sanitas minimo solet

Neglecta perdi; vix parari maximo.

IE: Concedo: sed dilationes haec, mihi

Parùm probantur; nam de adultero, solens

Transactio est; vt capite patratum luat. (1560)

Nimis metuo volgarium dictum vetus:

Differtur; aufertur: Sed experiar tuam

Meo in pudore vindicando instantiam.

Strophica.

Ch. Quùm mente me ab terris fero;

Et templa caeli, lumine contuor; (1565)

Vicibúsque cuncta fixis

Ire, & redeire cerno:

Noctem, cedere luci;

Lucem, nocte recondi;

I 2 Cani-

\[70\]

Caniciem, ninguidae (1570)

Hiemis, vere resolui;

Et sertis florentibus

Redimiri; frugibus

Mactam aestatem, deînde venire;

Tandem autumnum, pomis, vuis- (1575)

Qué datis, hiemem reuocare;

Eumque iugem circulum,

Meare, & remeare;

Curam Deos habere rerum,

Atque esse prouidentiam (1580)

Agnosco; plena tranquillae spei.

Antistrophica.

Mox de;inde, vbi humanas vices,

Ludumque fortunae ancipitem, & gradu

Dubio, reuusa fata

Specto; palamque cerno; (1585)

Jmpunè ire nocentes;

Virtutem male plecti;

Omnigenis pessimos

Opibus, praesidijsque

Pollere; insultareque (1590)

Melioribus; neque

Defensorem vllum, esse bonorum;

Magnum

\[71\]

Magnum torporem mens sentit

Mea; sub dubium propè, fixam

Diuûm vocans potentiam: (1595)

Sed absit; potius nos

Stultos puto, Deos quàm iniquos:

Occulta multa sunt Dei

Decreta; nulla non iustissima.

Iambi.

Verùm, ô pullae, non sine scelere, nos quoque (1600)

Sumus; innocentem, nil merentem, innoxium,

Palàm impudenti percitum calumnia;

Nostro, quòd adiuuare testimonio,

Neglexerimus. idem est enim, perdere aliquem;

Et sinere perdi; nec vetare, dum queas (1605)

SEMICHORVS.

Siquidem queas: sine verò nequeas; quid aliud

Agas! paratum quàm tibi infortunium

Sponte aduoces; vana est enim ops, sine viribus.

SE: Quid! veritati, nónne abundè virium est;

Aduersus impotentiam mendacij! (1610)

SE: Si veritatem, plebs homo deffendat; &

Deffendat Optimas homo mendacium;

I 3 Mendacio

\[72\]

Mendacio referre primas, est facul:

Siquidem interest multùm; ore quo, quid prodeat.

SE: Actum illicet de veritate sit; ista si (1615)

Ratio habeat: nam pluribus, mendacium est

Cordi, idque Summis; veritas paucis placet.

SE: Ita viuitur: quin saepe aliquis, infantia

Linguae impeditus; iusta quàmuis dixerit;

Superatus iniusti viri eloquentia; (1620)

Causa cadit; iusque minus obtinet suum.

SE: Ego innocentiam, eloquentiam rata;

Tu potius eloquentiam, innocentem habes.

SE: Vtinam, innocentia nihil potentius

Foret: vtinam nil veritate, inter homines (1625)

Antiquius haberetur. ast contrarium

Sentimus; vbique fraude, falsitateque

Potiente rerum: maximum, & pulcherrimum

Quidem facinus, is institutat; interritus

Qui veritatem, & innocentiam asserat, (1630)

Vel vsque vitae ad vltimum periculum:

Verùm, qui id agat; idem valens, pollensque sit:

Ne temerè conando; neque ille, cui cupit

Prodesse, quicquam prosit; & frustrà suam

Impediat operam; vel malum accersat etiam. (1635)

Namque hanc vicem, me, teque feminam vltimae

Sortis, potentem contrà Herum aliquid ingredi;

Quî

\[73\]

Quî quaeso, possibile sit, vt peruincere

Quiremus! adde, apud maritum, coniugem in

Crimen vocare; vbi ad mala, amor incredulus; (1640)

Ad bona, etiam sibi ipse sponte mentiens;

Quî maximo esse posset absque periculo!

Tum verò, Iuuenem ipsum nihil poscentem opis

Nostrae; neque aduocantem in auxilium; neque

Verbum profantem; sed mero silentio (1645)

Quasi crimini consentientem, & se reum

Dantem; quid aliud cogitasse existimem!

Quàm, rem sibi esse, seruo apud Herum, contra Heram!

Vbi, vna falsa lacryma eius apud virum,

Plus centuplo inueniat fidei; quàm sua (1650)

Sexcenta iuramenta: quin spero, ipsam Heram,

Quanquàm impiata scelere nunc vaesaniat;

Carnifice mox vrente conscientia;

Patientiam, innocentiamque eius, modis

Melioribus habituram; & vltrò pristinae (1655)

Tranquillitati reddituram: non leue

Momentum enim est patîentiae; quàm, vel Deo

Ipsi, ferunt gratissimam esse: multaque

Illum, in bonos passim viros damna iacere;

Vt, quid ferendo polleant; spectet sciens: (1660)

Dêinde spectatos coronat: quod de eo

Quoque Iuuene, mihi quàm facilè persuadeo:

Omninò

\[74\]

Omninò enim curae Deo innocentiam

Esse scio: credoque ideo eum extam splendida,

Fortuna; ad hunc tetrum reiectum carcerem: (1665)

Vt inde maior, atque conspicatior,

Illustriùs promatur, ad maius decus.

SE: St. mitius fare; ellum enime famuli betunt;

Qui hunc, quem dolemus miserunt in carcerem.

SE: Non sustinebo, quin rogem; qua denique (1670)

Mente fuerit; quidué elocutus carcerem

Introíérit. probrorum enim virûm, mala

Fortuna; habet, quod discere ex ea velis.

Heus ô amici, iamné carceri est datus

Iosephus? in quo tale compertum est scelus. (1675)

NVNTIVS.

Factum mulier, haud sine dolore maximo

Nostro: neque enim ego illum nocentem dixerim;

Qui ita placidè, & animo sereno ad poenam eat.

Ch: Obsecro, quem se gessit? aut quid fatus est?

Siquidem innocentem eum, ipsa quoque liquidò scio. (1680)

Nun: Magnum est referre mulier; ast fabor tamen:

Quum primum, ita vt nosti, imprata accepimus

Incarcerandi eius; stupor poene illicò

Me ambiguus occupârat; insolentiam

Facit exputans, repentè tanta ex gratia, (1685)

Ingratiam

\[75\]

Ingratiam ad tantam reiectum ingratijs.

Itaque, neque manus inijcere, neque acerbiùs

Ductare, pristinae meae obseruantiae

In eum memor, potui; ipse sponte quin sua

Ibat, silens silentibus nobis quoque; (1690)

Neque verbum ab illo poscere ausus quispiam;

Ad carceris donec forem peruentum; ibi

Ego, condolere me eius infortunio

Praefatus; inuitumque, genus hoc munij

Obire; verùm Heri imperata, haud exequi (1695)

Haud posse; prensaui, malo ne verteret.

At ille, perquàm amanter, ad risum quas

Attemperato ore, insit; vt se sub manu,

Arbitrioque Heri esse, neque quicquam mali, ab

Illo, grauatim ferre; ita imperia illius (1700)

Nos exequentes; tantum abest, vt vertere

Vitio; vt probare etiam obsecundantes Hero:

Seruorum enim esse; iussa Herilia exequi:

Se istam suam aerumnam Deo committere;

Qui semper innocentiae assertor fuit; (1705)

Tempusque veritatis haud vanum indicem

Sperare; quin malle alterius, innoxium

Scelere perire; quàm nocentes perdere:

Ne pereat, in se haud esse; verùm in se esse, ne

Nocens pereat. haec, atque plura talia (1710)

K Locutus;

\[76\]

Locutus; vltrò carceri sese intulit:

Nobis genas prope lacrymae perlabier

Coepere: neque iam ille quoque sine lacrymis:

Tum in genua sese humi dat; & sursum manus

Oculosque tendens; tacitus ad Deum suum (1715)

Orabat: orantem, noua quadam vndique

Luce radiari vidimus; & vmbram horridam

Carceris; oborto lumine aboleri: pauor,

Terrorque nos strauit; caputque ego meum

Ausim pacisci; innoxium, insontemque eunt, (1720)

In vincla coniectum; & ideo moereo animi,

Haecque ocyus, Hero nuntiaturus beto.

Cho: Obsecro. cuncta fare; nec quicquam occule.

Septenarius I.

Calumnia, ô calumnia;

Criminatrix innocentiae, (1725)

Inimica veritatis;

Linguae prodiga iniquae;

Auratis laquearibus

Plerumque ventilans facem;

Stultorumque asininis, (1730)

Septen.

\[77\]

Septen. II.

Herorum abutens auribus;

Imperitia, atque suspici-

O; quibus cient inertes

Tecta voce susurros;

Fomentum implacidum tui: (1735)

Nec impij, periuria

Testes, perfida desunt.

Septen. III.

Verùm premit comes quoque

Pone, vindex poenitentia;

Liquidaeque veritatis, (1740)

Tempus, serior index:

Nec turba aspera, poenae,

Cessant; sequaces criminum

Terga vrgente flagello.

Septen. IV.

Quantis malis, Heros meos (1745)

Implicâsti, & innocentem eum

Iuuenem! timore frangor,

Ne fors exitium illi

K 2 Supremum

\[78\]

Supremum, acceleres prius;

Innoxium quàm se omnibus (1750)

Ostendat: mori amem ipsa

Septen. V.

Vicem illius; nec deseram

Vltimum si iam periculum

Veniet; palamque testis

Prorumpam os in Herile. (1755)

Cum iusto melius mori est

Miserrimè; quàm viuere

Cum iniusto volupe aeuum.

/back/

Iesu Christo laus & gratia.

\[79\]

CRACOVIAE

In Officina Lazari:

Anno D.

M.D.LXXXVII.

[^1]: Abbreviaturen opgelost; oorspronkelijke interpunctie en spelling (u/v, i/j, &) gehandhaafd. Regelnummering toegevoegd. ß \> ss

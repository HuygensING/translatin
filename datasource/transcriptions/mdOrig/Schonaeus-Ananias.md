209

/front/

TERENTII CHRISTIANI

ANANIAS.

/main/

ACTORVM NOMINA.

ANANIAS.

SAPHIRA.

PETRVS.

IOANNES.

IONADAS.

EVSTACHIVS.

MACARIVS.

NOSOPONVS.

SIMEON.

ANNAS.

CAIPHAS.

MELCHIAE.

ANGELVS.

SANGA.

SYRVS.

PHILAX.

GAMALIEL.

PROLOGVS.

Iambici.

Salutem vobis spectatores omnibus

Nostrae precatur Archididascalus Scholae.

Totusque puerorum grex, qui frequentes huc

Conuenistis, nostros visuri scenicos

\(5\) Ludos, quos vobis exhibebimus statim,

Vbi paulò plures accesserint. Loca

Enim vacua etiam nunc esse conspicor,

At non ita multa. Et paulatim vndique

Augetur numerus. Gaudeo, atque gratulor

\(10\) Chorago nostro: cuius comoediae vobis

Placent, quod hinc mihi videor potißimùm

Colligere, quod libenter eas spectatis, &

O

210 TERENT. CHRIST.

Ad illas, quando aguntur, magnâ accurritis

Alacritate, atque studio. Euge, pergite

\(15\) Arti fauere musicae: Praesertim ei

Quae turpibus, atque lasciuis iocis carent,

Praecepta vobis instillat salutaria:

Quae improbitatem detestans, à vitijs animum

Deterret, & ad vitam in melius commutandam excitat.

\(20\) Talis erit haec nostra actio. Attentos igitur

Ad eam vos praebete. Eccum adest, qui Periocham

Vobis recitabit. Auscultate sedulò.

PERIOCHA.

Ananias, eiusque vxor, cùm Spiritum

Sanctum defraudassent, subità pereunt nece.

A simili fraude deterrentur caeteri.

Sanantur aegri. Pharisaei indignantur: at

\(5\) Gaudent boni. Augetur numerus credentium.

Angelus Apostolos è carcere liberat.

Mox è templo reuocati, obiurgantur. Dein'

Virgis caduntur. Gamalielis posteà

Consilio euadunt, & restituuntur suis.

ACTVS I. SCENA I.

ANANIAS, SAPHIRA.

Iambici.

\(10\) GAudeo, Saphira, fundum nostrum ex animi sententiâ

Esse venditum. Putaueram enim nullum fore

Qui tanti eum licitaretur. Sap. Bona

Merx emptorem facilè inuenit suum; Foecundus est,

Et fertilis admodum, itaque copiosos

\(15\) Fructus quouis anno protulit.

211 ANANIAS.

Idque satis notum erat omnibus.

An. Est vt dicis. Sed quid quod te rogem?

Saph. Quid? An. Totamne hanc pecunia

Summam, an partem eius aliquam conferemus in

\(20\) Commune? Scio Iosephum aliosque plurimos

Nihil sibi seruasse: verùm ad Apostolorum

Pedes effudisse omnia.

Sed an idem expediat nobis, nondum satis scio.

Saph. Ego quoque quid hîc tibi consilij dem, nescio.

\(25\) Aliorum liberalitas placet mihi:

Nihilominus tamen, quid ex vsu nobis siet,

Etiam atque etiam videndum est. Vbi semel omnibus

Facultatibus erimus orbati, ab alijs

Vt pendeamus erit necesse. An. Idem illud me mouet:

\(30\) Itaque super hac re amplius deliberandum

Mihi tecum esse censui. Saph. Benè fecisti:

Temerè enim faciendum est nihil.

An. Rectè. Sed quid hic mihi succurrat exponam tibi.

Sap. Quid obsecro? cedo. An. Non nisi tertiam partem

\(35\) Dandam arbitror. Quod supererit seruabimus

[^1]Nobis. Neque plus accepisse, vt opinor, suspicabitur

Quisquam. Sap. Benè, atque ex animi mei sententiâ

Isthuc in mentem venit tibi: itaque consilium tuum

Probo. quid enim est necesse, vt ita nos spoliemus,

\(40\) Ab alijs vt statim subsidium sit petendum

Nobis. Lubenter indigentibus subuenero:

Ita tamen ne ipsi egeamus. An. Rectè, assentior:

Proximus enim quisque est sibi.

Atque id quidem naturae lege sancitum est,

\(45\) [^2]Vt quisque sibi melius esse malit, quam alteri.

Quanquam ex eo, quod seruandum nobis proposuimus,

O 2

212 TERENT. CHRIST.

[^3]In alios, si quando opus erit, liberales

Esse poterimus. Sap. Est vt dicis. An. Quin hoc quoque

Subinde vereri in mentem mihi venit: videlicet

\(50\) Ne Pharisaei, inuidiam atque odio concitati,

Hunc nostrum coetum aliquando interturbent, & Apostolos

Gregis nostri pastores; ex regionibus

His eijciant, atque è medio etiam tollant.

Quae enim aduersus eos moliti antè, & quàm

\(55\) Atrocia sint minati, nobis notum est omnibus.

Quod si aduersi quippiam eis fortè euenerit, vel si

E medio, quod Deus prohibeat, fuerint sublati,

Non video qui deinde aequè nobis consulant fideliter.

Sap. Eho Anania, isthuc est sapere, non solum quod praesens

\(60\) Est videre, sed ea quoque quae nondum adsunt, &

Tamen fieri possunt, multò antè prospicere.

An. Istud si acciderit, quod tamen non euenturum existimo,

Supererit, vnde ad tempus prospiciamus nobis,

Sed intro nunc eamus, vt pecuniae

\(65\) [^4]Huius partem tertiam toti summae

Detrahamus: eamque mox reuersi, Apostolis

Offeramus. Sap. Vt lubet. Praecede, consequor.

ACTVS I. SCENA II.

PETRVS, IOANNES.

Iambici.

DEo nobis sunt magnae agendae gratiae

Frater, qui quaecunque egimus hactenus, sua

\(70\) Secundârit clementiâ.

Videmus quotidie negotij Euangelici maximum

213 ANANIAS.

Profectum. Accurrunt vndique plurimi.

Neque tenuioris solum, sed lautioris

[^5]Etiam fortunae homines: qui facultates suas

\(75\) Omnemque rem familiarem ad nos deferunt,

Nihil inde seruantes sibi.

Io. Bene dicis frater: nam soli Deo

Acceptum id ferri conuenit. Itaque nihil tam

Magnificè dicere possumus,

\(80\) Quin eius in nos id longè superet benignitas:

Qui nobis praesidio est in rebus omnibus.

Moliuntur quidem aduersus nos Pharisaei, atque Saducaei,

Verùm nihil efficiunt, quicquam. Neque mirum. Quid

Enim aduersus Deum humana valet industria?

\(85\) Quid ingenia, licet vafra atque callida, &

Ad fallendum instructa? Nihil omnino, Itaque diuino

Auxilio adiutis, nulli vnquam nobis suis

Calumnijs nocebunt. Ineant consilia,

Et comminiscantur quicquid volent: nihil

\(90\) Tamen illis succedet: sed irrita,

Quaecunque conantur, erunt omnia.

[^6]Pet. Certum, atque indubitatum id quidem est mihi.

Perpendamus nobiscum obsecro,

Quàm varijs nos circumuenire conati sint

\(95\) Modis: & quos nobis tetenderint laqueos:

Tum quo pacto manus in nos iniecerint

Frequenter, dira, atque atrocia minitantes.

Sed quid profecerunt? Io. Nihil

Omnino. quin ipsi suis, quibus irretire nos

\(100\) Parabant, caßibus inuoluti, non nisi

Probrum, atque ignominiam accersiuerunt sibi. Pet. O

Dei clementiam! ô benignitatem diuinam,

O 3

214 TERENT. CHRIST.

Nunquam nobis satis dignis celebrandam laudibus?

Is nos rudes, atque idiotas ad magnificum hoc

\(105\) Euangelica legationis munus prouocauit,

Nostrosque animos suo numine ita confirmauit, vt

Nullum omnino nobis formidandum arbitremur.

Io. Eam ego constantiam diuinâ gratiâ

Animo meo infusam sentio, nam mortem, quâ nihil

\(110\) Plerisque videtur terribilius, facilè,

Et patienter feram: siquidem in hoc munere,

A Christo nobis commisso, mori concedatur mihi.

Pet. Idem vt & mihi eueniat frequenter opto.

Nam qui ita perit, minimè interit.

\(115\) [^7]Quin hac vna ad immortalitatem nos deducet

Via. Sed eccum Ananiam huc aduenientem. Io. Est is ipsus.

Opperiamur eum paulisper, dum accesserit.

ACTVS I. SCENA III.

ANANIAS, PETRVS, IOANNES.

Iambici.

VEluti mihi cum vxore conuenit, sic faciendum puto.

Adfero itaque non nisi tertiam partem. Atque id satis esse arbitror.

\(120\) Sed Petrum & Ioannem non ita procul hinc stantes video.

Opportunè admodum: Accedam ad eos. Pet. Huc rectà

Ad nos se confert. An. Saluete viri honorandi.

Pet. Salue Anania. Quo pacto tuae

[^8]Tibi succedunt res? & quo animo ab eo fuisti tempore,

\(125\) Quo te nostro addixisti gregi?

[^9]An. Tranquillo, ac quieto admodum. Io. Hem benè est, isthuc tene.

An. Spero id futurum: atque ideo agrum, quem habebam, vendidi:

215 ANANIAS.

Pecuniamque quam emptor numerauit mihi

Ad vos defero. quod item alij fecere plurimi.

\(130\) En accipite. Lectum est, conueniet numerus, quantum accepi.

Pet. Itáne ais Anania? Ana. Ita nam tanti vendidi.

Pet. Eheu, doleo vicem tuam. Ana. Qui sic? cedo.

Pet. Rogas? Cùm Spiritui sancto semel te addixeris,

Cur obsecro mendacio

\(135\) Vtendum existimasti tibi. Neque, dolis, neque fallacijs

Circumueniri ille potest. Cacodaemon, qui nostram

Nobis salutem inuidet; & qui hoc sacrosancto negotio

Modis obsistit omnibus, hoc vt diceres

Persuasit tibi: nimirum vt pernitiosißimum

\(140\) Istud fraudis exemplum in nostrum hunc coetum

Per te, induceret. Nemo te ad vendendum quicquam impulit,

Vt ipse probi nosti. Nunc cùm vltrò fundum vendideris,

Ad quid benignitatem simulans, vteris

Mendacio? Laudatur eorum liberalitas,

\(145\) Qui quod habent, in medium conferunt. Neque interim

Reijciuntur, qui sua sibi seruanda existimant: vt alijs inediâ

Laborantibus ipsi succurrant. Vnde igitur tibi in

Mentem venit, in hoc tam sancto fucum facere negotio?

Deo, non hominibus es mentitus. Atqui ille

\(150\) Mendacijs haud fallitur. Ana. Ah, peccasse me

Confiteor. Sed quid mihi tàm subito eueniat nescio.

Animo malè est: & sentio

Mortem imminere mihi. Eho, sustinete me.

Ioa. Collapsus in terram, expirauit animam. Pe. Eheu, doleo

O 4

216 TERENT. CHRIST.

\(155\) Vicem eius. Atque vtinam fraus illa nunquam ei

Succurrisset. Nos frater oremus Deum, vt

Quod ipse, humano falsus affectu,

Commisit, suâ ei dignetur remittere

Clementiâ. Eho adolescentes, auferte hoc corpus hinc,

\(160\) Ac sepelite. Io. O dolor grauis! Quo non pecuniae

Cupiditas hominem impellit? Pe. Eâ aduersarius noster

Cacodaemon homines seducit, fallitque plurimos. Io. Est vt

Dicis. Pet. Eamus nunc intrò, & quod contigit Ananiae,

Notum faciamus omnibus.

ACTVS I. SCENA IV.

SAPHIRA.

Iambici.

\(165\) MAritus meus Ananias, cùm modo exiret

Ad Apostolos, vt se sequerer praecipiebat mihi.

Nunc itaque ob eam causam egredior foras,

[^10]Sed sapienter, meâ quidem sententiâ,

Fecimus, qui non nisi partem tertiam

\(170\) In medium nobis esse conferendum existimauimus:

Vt ipsi habeamus, quo vtamur, si fortè neceßitas

Nos vrgeat. Vetus est dictum nequicquam eum sapere, qui non

Sapit sibi. Mea quidem est haec ratio, & sic animum induco meum;

Quod nobis superest, indigentibus id esse

\(175\) Impertiendum: ita tamen, ne ipsi, nostris

Facultatibus omnibus effusis, ad inopiam, &

Egestatem redacti, rebus illis careamus,

Quibus corpusculi indiget necesitas.

[^11]Diuitias nunquam expetiui magnopere: & tamen

\(180\) Paupertas semper mihi visa est onus miserum, & graue.

217 ANANIAS.

Atque ideo eam vitandam, quoad fieri potest,

Censeo. Sed nimis hîc subsisto diu. Isthuc nunc

Illum sequor. At opportunè atque in ipso tempore

Petrum & Ioannem egressos video. Accedam ad illos, &

\(185\) Vbi meus sit maritus quaeram: quem hîc me inuenturum arbitror.

ACTVS I. SCENA V.

PETRVS, IOANNES, SAPHIRA, IONADAS.

Iambici.

DEum immortalem! quantus scrupulus,

Quantusque est omnibus iniectus metus,

[^12]Intellectâ tam repentinâ Ananiae morte.

Cauebit, opinor, posthac quisque, ne simili

\(190\) [^13]Fraude vtatur. Vnum istum perire voluit

Deus, vt multorum saluti consuleretur.

Ioa. Ego quoque ob id istud ita factum esse existimo.

Sed eius vxorem huc accedentem video.

[^14]Mirum ni resciuit, quod marito contigit.

\(195\) Pet. Non arbitror: nam nullum in eius vultu moerorem

Conspicere mihi videor. Sed rectà huc ad nos accedit.

Sap. Hem, hiccine eras Petre? & tu quoque Ioannes? Bene

[^15]Se res habet. Ad vos ibam. Io. Quâ de re. Sap. Agrum

Nostrum vendidit maritus;

\(200\) Pecuniamque illum ad vos detulisse existimo:

Id enim facturum se dicebat modo: & vti

Mox sequerer mandabat mihi. Pet. Credo. Et fuit

Ille hîc. Sed dic mihi seriò sodes; an non

[^16]Pluris agrum istum vendidistis, quàm maritus

O 5

218 TERENT. CHRIST.

\(205\) Tuus dixit nobis? Sap. Minimè: nam quid accepit,

[^17]In medium sibi conferendum esse arbitratus est:

Idque meo consensu. Pet. Siccine ais mulier? non te pudet.

Vanitatis? Itáne inter vos conspirastis, vt

Spiritum Domini mendacio

\(210\) Falleretis, quem per nos videtis operantem?

Nunc quia conscia es fraudis, fucique quem fecit maritus,

Eique in hac simulatione socia, atque adiutrix

Fuisti, etiam moriendum erit tibi. En pedum vestigia

Eorum, qui virum sepelierunt tuum.

\(215\) Eidem te quoque efferent. Sap. Hui, quid tam celeriter.

Mihi accidit? genua labant, vox deficit,

Tum oculi vident nihil. O Deus!

Respice me morientem. Io. Concidit & illa mortua,

Miseret me eius. Pet. Diuinae eam commendemus clementiae.

\(220\) Sed opportunè adsunt adolescentes illi,

Maritum illius qui sepelierunt modo,

Quibus vt hanc quoque efferant, mandabimus.

Eho, iuuenes, mulierem istam, quam mortuam

Humi iacere conspicitis, auferte hic, atque apud

\(225\) Ananiam ipsius maritum, sepelite. Ion. Neque hîc neque alibi in

Nobis erit mora. Pet. Mortem obierunt illi, sed sua

Culpâ quid enim in tam graui negotio

Simulatione erat opus? Ioa. Idem & ego arbitror.

Horum exemplo Deus toti suo gregi

\(230\) [^18]Consulendum existimauit.

Pet. Rectè, & piè. Nunc, vt diei tempus est,

Intro nos recipiamus, & negotium, quod à Deo

Nobis est commissum, exequamur sedulo. Ioa. Fiat.

219 ANANIAS.

ACTVS II. SCENA I.

EVSTACHIVS, MACARIVS.

Iambici.

EHo frater, audistin' quid contigerit Ananiae?

\(235\) Mac. Audiui, & ea res mihi doluit maximè.

Eu. Et mihi certè: nam magna cum illo à pueritia mihi fuit

[^19]Familiaritas. Mac. Ego quoque amico illo vsus sum diu.

Eu. Scio. Sed quid vxori insuper illius

Euenerit audiuisse te etiam existimo.

\(240\) Mac. Nihil omninò. Sed dic mihi sodes, an &

Ei quicquam accidit malè?

Eu. Verò malè. Mac. Quid audio? Eu. Illa paulo post secuta.

Et non plus, quàm maritus ad Apostolos

Detulerat, sese ex fundo vendito accepisse seriò

\(245\) Confessa, mortua etiam in terram protinus

Est collapsa. Mac. O prodigium! Eho frater, etiam

Atque etiam videamus, ne ad istum peccemus modum.

Ego certè à tali fallaciâ me temperaturum

Spero, alieno periculo edoctus. Eu. Rectè. Deus

\(250\) Enim cui nota sunt omnia, fraude, aut astutiâ

[^20]Cuiusquam falli haud potest. Mac. Est vt dicis: namque intimi

Animorum nostrorum illi patent recessus.

Et propterea si quis quid agere conetur,

Quod se Deum celare posse cogitet,

\(255\) Errat profectò, & desipit planißimè.

Omnem ille veluti palam intuatur,

Ita odit dolum, & auersatur fallaciam.

[^21]Eu. Sic est: Syncera animi simplicitate oblectatur maximè. At

Quid isthuc esse dicam, quod magnam huc procul

220 TERENT. CHRIST.

\(260\) Aduentare conspicio hominum multitudinem?

Abeamus hinc. Mac. Hem maneamus paulisper, dum

Propius accesserint. Eu. Nisi me oculi fallunt,

Infirmum incumbentem grabato baiulant.

Ma. Nihil te fallit prospectus. Fama, vt opinor,

\(265\) Earum rerum exciuit illos, quas Deus

Hisce superioribus diebus per Petrum, aliosque

Apostolos palam conspiciendas exhibuit omnibus.

[^22]Eu. Id est ipsum. Huic quoque corporis

Sanitatem ex his expectandam esse existimant.

\(270\) Mac. Sanabitur & ille procul dubio, si ex animo, &

Firmâ fide id sibi praestari cupiat. Quae enim

Diuinâ gratiâ antè per Apostolos

Effecta sunt, non solùm nobis, sed alijs

Quoque nota sunt multis. At eccum Petrum, & Ioannem.

\(275\) Opportunè profecto. Secedamus hinc

[^23]Istorsum, & procul spectemus, quidnam euenturum siet.

ACTVS II. SCENA II.

PETRVS, IOANNES, NOSOPONVS, SIMEON.

Iambici.

[^24]QVaecunque hactenus egimus frater, abunde

Nobis Deus sua secundauit clementia,

Neque vulgaria ea sunt, quae per nos ille multis

\(280\) [^25]Praestitit: sed noua, inaudita, prodigiosaque omnia.

Sed rursus accedentes conspicio plurimos.

Quin aegrum gestant lecto incumbentem. Hîc eos

Opperiamur. Spero & nunc diuinam nobis

Non defuturam gratiam. Nos. Me miserum, quàm diu

\(285\) Ego cum hoc colluctatus sum malo? Sim. Tace

221 ANANIAS.

Sodes fili, & quod est ferendum, patere fortiter.

Querimonijs enim nihil nisi malum conduplicas tuum.

Nos. Eheu pater, facilè ipsi cùm valemus,

[^26]Recta consilia aegrotis damus:

\(290\) Tu si hîc sis aliter sentias. Sim. Credo fili. At bono

[^27]Animo esto. breui tuis cruciatibus

Finem futurum spero. Nos. Faxit ita Deus,

Sim. Faciet. Tu modo vt quietus sis vide.

Sed commodè, atque in ipso tempore video

\(295\) Huc venientes, quorum operâ, ac beneficio

Te sanitatem recuperaturum confido. Pet. Nunc

Accedamus propiùs. Sim. Vltrò huc se conferunt.

Oh, gaudeo, compellabo illos comiter.

Ehodum boni viri, saluete. Vos quaerebamus:

\(300\) Pet. Quid ita? Sim. Dicam. Hic quem decumbentem cernitis,

[^28]Meus est filius. Morbo autem, quo annos plurimos

Est discruciatus, nemo potuit mederi

Hactenus. Nunc itaque ad vos confugimus

Viri honorandi, vt malum hoc, quod ope humanâ tolli nequit,

\(305\) Quodque medici vno ore insanabile esse praedicant,

Vos illi diuino auxilio adiuti, adimatis.

Pet. Est quod quaerendum existimo. Hem tibi dico,

Qui aeger decumbis. Nos. Diuine vir, quaere

Quod vis, respondebo lubenter. Pet. Si firmo,

\(310\) Sanoque corpore valetudinem hodie

[^29]Consequaris pristinam,

Credésne id tibi Iesu virtute contigisse?

Nos. Credam bone vir: & illius nomen, quoad vixero,

Professurum me polliceor tibi. Pet. Oh, laudo:

\(315\) Surge, & quocunque lubet ingredere. Nos. Periculum

222 TERENT. CHRIST.

Faciam: atque successurum confido. adeo animus

Mihi gestit gaudio. Sim. Deum immortalem! quod

Ego nouum spectaculum video? Hem, caue

Nimium tibi confidas, fili. Nos. Mitte me

\(320\) Sodes pater, nullo vnquam tempore melius

Valui, quàm nunc. Deus bone, cui vnquam quicquam accidit

Felicius? Reuerende vir, quo ego beneficio hanc tuam

Erga me compensabo munificentiam? Hoc

Satis certè scio, nihil me tam magnificè vnquam

\(325\) Dicturum, quin benignitas id superet tua.

[^30]Pet. Non nobis, sed diuinae clementiae,

Quod tibi accidit, acceptum feres. Humana enim

Ope, aut industriâ nihil hic est effectum.

Nos. Oh, quantam ego commutationem in me factam esse sentio.

\(330\) Sim. Prae laetitiâ ex oculis lachryma erumpunt mihi.

Sed ne tanti erga nos videamur immemores

Beneficij, aequum esse arbitror, vt aliquo munusculo

Me gratum praebeam. Io. Nihil moramur munera.

Dei benignitate abundè diuites sumus. Satis

\(335\) [^31]Magnam gratiam relatam nobis arbitramur,

Si quae de Christo nostrae salutis auctore,

Praedicamus, vera, certaque esse credideritis.

Nos. Verißima ego illa confiteor esse omnia.

Atque vt ita sentiam, ipsa res me compellit. Scio

\(340\) Quibus tormentis, & quibus cruciatibus

[^32]Annos afflictus fuerim plurimos. Nunc cum

Omnis doloris expers, me Christi istius,

Quem vos praedicatis, auxilio

Planè confirmatum sentiam,

223 ANANIAS.

\(345\) Ingratus, atque inhumanus sim, nisi in eum

Certam fidem, atque spem salutis

Mihi conferendam existimem. Ioa. Euge, laudo.

Fac perseueres in eo. Sim. Me quoque res tam prodigiosa

In eandem pertraxit sententiam. atque vt in hoc

\(350\) [^33]Proposito constanter persistam, Deum

Oro. Pet. Benè facis: nam ille solus nobis est

Orandus: ab eo enim omnia bona, atque salutaria, ad

Nos proficiscuntur munera. Ille per suum

Filium Iesum haec tam mira, & inaudita operatur,

\(355\) Et genti palam conspicienda exhibet

[^34]Israeliticae. Nos. Id equidem, vt dicis, ita esse credimus.

Nunc vos rogamus supplices,

Vt vestris precibus nos Deo commendetis.

Pe. Faciemus sedulo. Sim. Valete viri reuerendi. Nos. Non ego

\(360\) Illis valedico, sed quocunque eunt,

[^35]Aut ituri sunt, sequar. Ita enim de me sunt

Meriti, vt quoad vixero, mihi

Illos nunquam relinquendos existimem.

Idem & tu vti facias velim pater. Sim. Faciam

\(365\) Fili, atque lubenter. Pet. Euge, laudo. Sequimini.

ACTVS II. SCENA III.

ANNAS, CAIPHAS, MELCHIAS.

Iambici.

Est vt dixti Caipha. Inueniendum planè est nobis huic malo

Remedium. cùm tam proteruè atque contumaciter

Illudendos nos sibi proponat hoc

Seditiosum hominum genus. Ca. Ah, nescio profectò, quò

224 TERENT. CHRIST.

\(370\) Horum tandem euasura sit audacia:

Quando neque carceribus, neque verberibus quicquam

Profecimus hactenus. At eccum subito accurrentem Melchiam.

Quàm vereor ne & is aliquid nobis mali adferat.

An. Idem ego metuo: nam tristior

\(375\) Videtur. Ca. Praestolemur hîc

Eum & quid dicturus sit auscultemus.

Mel. Defessus sum currendo, principem nostrum

Annam dum per totum quaero oppidum. Ca. Te nominat.

[^36]An. Audio. Mel. Tibi meritò cum tua monstratione.

\(380\) Iratus sum Syre, qui me isthuc eum quaesitum ire

Iusseris, vbi nemo illum toto vidit die.

Sed opportunè herculè cum Caipha hîc illum stantem conspicor.

Nihil potuit fieri commodius. Iam tandem mihi

Concedetur quiescendi copia. Quanquam haud laetum adferam

\(385\) [^37]Nuncium. Ca. Audin' quid dicat? An. Quid ni audiam.

Sed alloquar. Ehem, quem te quaesiuisse dicis Melchia?

Mel. Te mi Domine. An. Quid erat causae? Mel. Ah, rogas? nescis

Quas turbas illi seditiosi concitauerint modò.

An. Quas obsecro? Mel. Infirmum quendam, diu graui

\(390\) Discruciatum morbo, ab eis sanatum esse, in ore

Est omni populo. Id te quaerenti quot mihi

Dixere. Totam ciuitatem huius facti fama

Impleuit. An. Credo isthuc. Nam talia & aliàs

Fecerunt. Sed non diuinâ virtute, quâ

\(395\) Illi se sua exequi vbique iactitant;

[^38]Sed cacodaemonis fraude, ac vafritie faciunt omnia.

225 ANANIAS.

Cai. Nihil eò certius. Itaque vt improbos eorum

Conatus omnibus viribus impediamus.

Enitendum nobis est sedulò. An. Id quidem

\(400\) [^39]Fiet propediem: nam in crastinum diem vniuersum

Nostri ordinis concilium conuocari

Iubebo: quodque eorum auctoritate tum

[^40]Decernetur, exequendum

Curabo protinus. Eamus nunc intro. Ca. I prae, sequor.

ACTVS II. SCENA IV.

MACARIVS, EVSTACHIVS.

Iambici.

\(405\) DEum immortalem! quanta, & quàm admiranda Deus

[^41]Quotidie per Apostolos nobis conspicienda,

Exhibet prodigia? quae miracula?

Nunquam exaudita, aut visa hactenus. O Deus! Serua obsecro

Haec nobis bona. Sed estnè Eustachius iste, quem

\(410\) In vltimâ isthac plateâ stantem conspicor?

Is est ipsus. Quin huc accedit. Commodè

Profecto. Nullus est, quem malim nunc mihi obuiam

Venire. Eu. Admirandis rumoribus,

[^42]Varioque populi sermone excitus prodeo:

\(415\) Domi enim me haud potui continere diutiùs.

[^43]Ad Macarium hinc rectà me confero

Viâ. Sed eccum eum. Nihil potuit fieri opportunius.

Eho, salue Macari. Ma. Et tu Eustachi. Sed quid fertur?

Aut quidnam adfers nouae rei?

\(420\) Eu. Verbis profecto non possum eloqui, quae quotidiè

Euenire audio: mira, ac prodigiosa omnia.

[^44]Oh, frater, nunquam à nobis laudari satis

Poterit Deus, qui per suos

P

226 TERENT. CHRIST.

Tanta hominibus dignatur praestare. Sed

\(425\) Dic mihi quaeso, audistin' de aegro illo qui sanatus est

Modo? Mac. Audiui. Quin istius rei rumor

Per totum est diuulgatus oppidum. Eu. Minimè

Miror. Sed quid Pharisaei? Ringuntur, crucianturque in animo.

Neque quiescunt tamen, & nihil non moliuntur. Sed

\(430\) Frustra ipsi se fatigant, nihilque efficiunt: nam

Absurda, atque ridicula sunt quae adferunt.

Quae cum refelluntur, magicas ad artes, &

Cacodaemonum astus sibi confugiendum putant,

Quasi Deus per impios, atque maleficos sua

\(435\) Mortalibus ediderit miracula.

Olim Patrum nostrorum tempore, per Mosen,

Aliosque Prophetas multa diuinitus exhibita sunt.

Prodigia. Sed dic mihi sodes, talésne isti fuerunt

Viri, quales hi nostri sunt Pharisaei? Ma. Minimè. Probi,

\(440\) Pijque erant illi. Hi contra improbi, qui non

Quod populo, sed quod sibi conducat, quaerunt maximè.

Eu. Verùm dicis Macari. At quid facias aduersus hoc

Hominum genus, qui falsâ sanctimoniae, ac

Scientiae opinione elati, quosuis prae se spernendos

\(445\) Existimant? Itaque magni paßim fiunt,

Atque coluntur ab omnibus. Hanc dignitatem ne

Amittant, metuunt. Neque enim ipsos latet,

Non vera, sed simulata & fucata esse, quae

Faciunt omnia: Atque ideo sibi timent,

\(450\) Mac. Sic est profecto. At, vt intrò eamus, nos

Tempus monet. Eu. Agedum, vt lubet.

227 ANANIAS.

ACTVS III. SCENA I.

ANNAS, CAIPHAS, PETRVS, IOANNES.

Iambici.

QVod publico decreto constitutum est, id

Nunc exequendum est nobis: nimirum vt eos

Comprehendamus sacrilegos, atque in carcerem

\(455\) Conijciamus. Cai. In eo fidum, atque strenuum

Adiutorem me praebebo tibi. Sed astu vt rem

Aggrediamur necesse erit, ne elabantur,

Aut clanculum euadant. Ad suffugia enim eis

Mille patent rimae. An. Scio ego isthuc & propterea

\(460\) Domum, in quâ esse solent, dispositis praesidis

Vndique cingi, atque obseruari iubebimus.

Dein' vi effringemus fores.

[^45]Quod si quis fuerit, qui se defendere, aut opponere

Audeat nobis, faxo vt malè pereat protinus.

\(465\) Cai. Rectè, laudo. An. Nobis, qui res curamus publicas,

Quibus, vt maiorum decreta inuiolata, atque integra

Seruentur, est commissum, tum quibus populi

Curae est salus, eo incumbendum est sedulò,

Ne detestanda haec haeresis

\(470\) Serpat latiùs. Atque id me consequuturum spero.

Cai. Factu id quidem nobis erit facillimum. At

Satis iam consultum videtur mihi. maturè facto opus

Est. An. Benè dicis. Nunc igitur isthuc recta concedamus. At

Eccos quos quaerimus huc procul aduentantes.

\(475\) Cai. Vbi illi sunt? An. Ah, adeóne tibi hallucinantur

Oculi? Cai. Nunc video. Oh, nihil potuit fieri opportunius.

P 2

128 TERENT. CHRIST.

Sed ne vbi nos viderint, aliò

Se proripiant metuo. An. Id si fecerint, facilè

Eos nostri assequentur: Sed nihil nunc vt

\(480\) Arbitror, quisquam illorum suspicabitur mali.

Nam quod de illis inter nos est decretum,

Planè ignorant. Secedamus hinc paululum

In hanc plateam, vnde illos ex improuiso

Adoriemur praetereuntes. Cai. Eho, callide. Placet.

\(485\) Pet. Pro tam multis, tantisque erga nos beneficijs nunquam Deum

Laudare poterimus satis. Promisit ille se

Nobis effecturum magna, & minimè vulgaria: At

Multò maiora praestat quotidie. Ioa. Verè tu isthuc

Dicis frater: nam mira, atque nunquam antè audita,

\(490\) Aut visa per nos ille operatur. Pet. Sic est: non enim

Verbis solùm, sed etiam corporis nostri

[^46]Vmbrâ, aegros sanatos esse vidimus.

Quo quid vnquam contigit

Prodigiosius? An. Ehem, adsunt. Comprehendite, &

\(495\) In carcerem illos absque vllâ deducite

Morâ. Vah, quid cunctamini? Pet. Itáne nobiscum

Agendum existimatis? Ioa. Quid commeruimus mali?

An. Rogas quid commerueritis impudens? notißimum

Id equidem est omnibus. Io Quid? dic sodes. Ego

\(500\) Certè nulli me vnquam nocuisse existimo.

Pet. Neque ego. Nisi fortè dum aegrotis medemur,

Infirmis pristinum vigorem corporis

Restituimus, nos peccare arbitremini.

Cai. Nihil nos illa moramur, in quibus cacodaemon est

\(505\) Adiutor vobis. Pet. Deus hos prohibeat. Quod nobis obijcitis,

229 ANANIAS.

Idem antè obiecistis Christo. Quanquam id nullis

Probare vnquam potuistis rationibus. Et nihil

Certè dici potest absurdius,

Aut à vero alienum magis. Nam cacodaemon neque

\(510\) Per se, neque per alium efficere potest talia.

Sola illa diuinâ fiunt virtute. An. Ohe,

Satis superque iam verborum est. Abripite hinc eos,

[^47]Atque asseruandos curate sedulò.

Io. Ah, siccine fieri oportet? An. Abripite inquam: quid

\(515\) Statis? Quoties idem dicendum erit vobis?

Age, sic dabo. Nunc nos, qui volet, laceßito: faxo

Eodem illum, quisquis erit, mactutum infortunio.

Cai. Istud quidem vt faciamus illorum

Nos cogit audacia: quae, si, salui esse volumus,

\(520\) Pro viribus cohibenda est nobis. An. Ita quidem

[^48]Fiet. Lenitate nihil effecimus

Hactenus. Nunc ira nostra quid valeat

Experientur propediem. Cai. Ita nos facere decet.

ACTVS III. SCENA II.

SANGA, SYRVS, PETRVS, IOANNES.

Iambici.

EHo, quid restitatis, aut cunctamini improbi?

\(525\) Sequimini, iam satis moratum est diu. Sy. In eum

Vos deducemus locum, vbi seditionis aut

Tumultus excitandi nulla vobis, copia

Erit. Pet. Neque tumultus, neque seditiones concitauimus

Vnquam. Id enim ne faceremus, semper nos docuit

\(530\) Christus. Concordiam autem, pacemque omnibus

Commendauit nobis. Sa. Vnde igitur per totum oppidum

P 3

230 TERENT. CHRIST.

Tanta exorta est per vos turbatio. Ioa. Non illa, ô bone,

Turbatio est, sed ex ijs, quae ad filium

Suum celebrandum nobis exhibet Deus,

\(535\) Magna inter homines paßim existit admiratio.

[^49]Nemo est nostrum, qui reipublicae statum

Vnquam turbandum existimauit sibi. Benè

Meriti sumus de multis: quod vobis etiam notum est satis.

Nec est, vt opinor, quisquam, qui à nobis iniuriam

\(540\) Sibi factam esse queratur. Syr. Nostri Principes.

[^50]De vobis queruntur omnes: vtpote

Qui simplicem, atque credulum populum fallacijs

Circumuenitis. Pet. Non circumuenimus, sed,

A quâ aberrarunt, in rectam reducimus viam.

\(545\) Idque vt faciamus, à Deo

Praeceptum est nobis. Hinc nos abduci nullis.

[^51]Patiemur rationibus: etiamsi Principes.

Vestri mille nobis intentent cruces.

Dum ne ob malefacta perimus, nihil moramur.

\(550\) San. Magna admodum est vobis animi constantia:

Sed ne ea in neruum erumpat, videte sedulò.

Ioa. Mortem contemnenti nihil in hac vitâ vnquam accidere

Potest mali. Syr. Satis quidem tu id fortiter:

Sed an ex animo loquaris nescio. Sapientes

\(555\) [^52]Ipsi, mortem omnium rerum terribilium

Maximè terribilem esse asserunt.

Pet. Sapientes illi planè desipiunt; qui animum

Vnà cum corpore interire existimant,

Nobis, qui post breuem hanc vitam aeternam requiem,

\(560\) Atque imnortalitatem expectamus, viuere

Iniucundum, mori dulcißimum

231 ANANIAS.

Videtur. Quid enim haec vita habet voluptatis?

Quid non potius laboris ac molestiae?

Atque ideo quis non malit ad coeleste istud domicilium

\(565\) Hinc emigrare, quàm in his corporis

[^53]Detineri vinculis? San. Confidenter tu

Quidem isthuc. Sed aliud te dicturum arbitror,

Si moriendi inciderit neceßitas.

Eâdem ego alios audiui loquentes confidentiâ:

\(570\) [^54]At, Deus bone, quàm sui dißimiles

Erant, cum iam mortem imminere conspicerent sibi.

Ioa. Humanae naturae imbecillitate id accidit.

Sed diuinâ adiuti ope, quid est

Obsecro, quod non efficere queamus?

\(575\) Pet. Nihil omnino. Syr. Credo. At nimium hîc morati

Sumus diu. Eho Sanga, in carcerem tu eos

Deducito, & asseruandos cura sedulò.

Ego te interea hic opperiar foris. San. Ehem, sequimini.

Ioa. Nulla in nobis est mora. \-\--

ACTVS III. SCENA III.

SANGA, SYRVS.

Iambici.

\-\-- Ita me Deus amet, vt

\(580\) Ego nullos vnquam in vitâ audiui loquentes

Animosius, Atque hanc animi fortitudinem

Re ipsâ praestant: nam torti, atque cruciati, adeò

Non ingemiscunt, aut lamentantur,

Vt sensu eos carere dixeris.

\(585\) Ad quorum mentionem nobis horrescunt animi,

P 4

232 TERENT. CHRIST.

Haec illi patienter, magnâque animi constantiâ

Ferunt. Tum diuitias, opesque quarum cupiditate

Omnes, quotquot sumus, nihil non & facimus

[^55]Et patimur, Deum immortalem! quàm facilè

\(590\) Contemnunt, paupertate suâ contenti. Sed video

Redeuntem Sangam. San. Eho, facite vt iußi, asseruate eos

[^56]Diligenter. Carceris ostium

Vt omnibus repagulis occludatur,

[^57]Etiam atque etiam videte. Praecipuè autem hoc edico vobis,

\(595\) Vt alienum ad eos intromittatis neminem:

Ne os sublinatur nobis. Syr. Ohe Sanga, quid

Te isthic remoratum est tam diu?

San. Constringi, seruarique illos praecepi sedulò.

Syr. Benè fecisti: nam ne elabantur, summa adhibenda cautio est.

\(600\) San. Id ne fiat, praefecto carceris.

[^58]Est prouidendum. Nos illos ei tradidimus. Si suo

Is malè fungatur officio, nihil nostra refert:

Ipse viderit. Syr. Rectè. Sed quid tibi

Videtur de illis? aut quales tu eos esse

\(605\) Existimas? velim loquaris libere:

[^59]Nam soli hîc sumus. San. Vt quod sentio loquar Syre,

Neque malos, neque improbos ego

Illos esse arbitror. Id enim ex oratione

Eorum, quae, quo animo sit quique maximè

\(610\) Declarat, mihi perspexisse videor. Syr. Tales

Et ego eos esse iudico: ab omni fraude, atque malitiâ

Alienos. San. Hîc tibi planè assentior: nulli

Enim nocuisse illos audiuimus

Vnquam: sed contra profuisse plurimis.

\(615\) Syr. Id equidem notius est, quàm vt quisquam inficiari queat

233 ANANIAS.

Nihilominus tamen Pharisaei, Principes

Nostri cane peius, & angue eos oderunt omnes:

Atque adeo in exitium illorum totis incumbunt viribus.

San. Scio istud. Verùm an rectè faciant, ipsi viderint.

\(620\) Amore ego eos, & beneuolentiam dignos,

[^60]Non iniuria, aut contumelia afficiendos arbitror.

Syr. Mecum sentis. Nam si illos, qui bene faciunt,

In vincula conijciendos putamus, quid eis

Faciemus, qui dederint damnum, aut malum?

\(625\) San. Cuique, vt aut benè, aut malè meretur, referenda est gratia.

Bonis probitatis proemium, poena improbis

Debetur. Syr. Sic est. Sed aliàs inter nos latiùs de eo

Loquemur. Nunc intrò concedamus. San. Placet.

ACTVS III. SCENA IV.

EVSTACHIVS, MACARIVS.

Iambici.

PRô summe Deus! quid est, si non haec appellanda iniuria est?

\(630\) Homines innoxios, & optimè meritos in carcerem,

Vti maleficos, detrudi? an non ipsos pudet?

Quis vnquam audiuit quicquam factum indignius?

Vae vobis Pharisaei: Deus enim tam impium,

Tamque nefarium nunquam impunitum relinquet scelus.

\(635\) Quid tibi videtur Macari. Mac. Diuinam equidem

Vindictam eos non euitaturos satis

Certè scio. Sed interim

Me illorum miseret, qui cum nihil mali commeruerint,

In carcerem sunt coniecti: & quibus pro beneficio

P 5

234 TERENT. CHRIST.

\(640\) Tam mala rependitur gratia. Quo eos animo

[^61]Iam esse credis, qui obscuro, foedoque inclusi ergastulo,

Ab hominibus semoti; ac distracti sunt omnibus?

Et ne inediâ conficiantur metuo, Eu. Deum,

Quem sibi propicium habent, eis

\(645\) Subuenturum confido. Is animum illis suâ

Confirmabit gratiâ. Mac. Idem & ego futurum.

[^62]Spero. Sed in quem tandem finem haec res nobis

Euasura sit nescio. Quo odio nos totus

Pharisaeorum grex persequatur, &

\(650\) Quàm infensi sint nobis, probe nosti. Eu. Scio,

Scio frater, hoc inter ipsos esse decretum,

Vt nos quotquot Christi nomen profitemur, omnibus

Exagitent, vexent, atque torqueant modis.

Neque cessaturos, donec nos ex hisce eiecerint

\(655\) Regionibus. Mac. Id quidem illi moliuntur: Sed Deus,

Nisi me animus fallit, eorum impios frustrabitur

Conatus. quem dum fautorem, beneuolumque

[^63]Habemus, nihil nobis est metuendum mali.

Quis enim cum Deo vnquam pugnauit feliciter?

\(660\) Eu. Nemo frater: nam aduersus illius potentiam

Nihil omnino humanae valent vires: nihil

Dolus, fraus, aut calumniae. Iusserunt illi eos

Comprehendi, & in custodiâ asseruari: sed

Ne quid durius insuper in illos statuant,

\(665\) Spero prohibiturum Deum.

Mac. Eadem spes & mihi animi lenit aegritudinem.

[^64]Scimus quae nobis praestitit hactenus: eiusque beneuolentiam

Perpetuam erga nos fore confidimus: idque ex illius

Promißis: quae neque quenquam fefellerunt, neque

\(670\) Fallent vnquam. Sed vt diei tempus est,

235 ANANIAS.

Intrò nunc concedamus, & Deum oremus,

[^65]Vt gregi, quem sibi ad euangelicum negotium

Eligendum censuit, suâ

Consulere, ac prospicere dignetur clementiâ.

\(675\) Eu. Benè mones. Idem vti simul omnes faciant hortabor sedulò.

ACTVS IV SCENA I

ANGELVS, PETRVS, IOANNES.

Iambici.

DEi supremi ego sum nuncius, (ne quis

Fortè hominem me esse existimet)

E coelo in terram missus: vt hos pios viros,

Quos Pharisaei comprehensos in vinculis tenent,

\(680\) E carcere educam: & quolibet eundi faciam copiam,

Clausum videtis ostium, seramque sedulò

Obsignatam praeterea repagula foribus

Obiecta. Quae quidem homines arcent: at ea ego

Nihil moror. Iam faxo vt amotis impedimentis

\(685\) Omnibus, carcerem apertum conspiciatis.

Adeste, atque intuemini prodigium. Eho, satis.

Hîc in tenebris desedistis diu.

Prodite, ecce fores vobis reclusas. Pet. Deum

Immortalem! quam ego vocem audio? animus

\(690\) Laetitiâ exhilaratur mihi. Io. Et mihi. Sed eccum ostium

Apertum. Bone Deus! quid istud est nouae rei?

Egrediendi praebetur copia, cum nihil nos iam

Remoretur. Pet. Diuino id nobis beneficio

Contigit. Humanâ enim operâ hic effectum est nihil.

\(695\) [^66]Ang. Verè tu quidem istud. Ioa, At, at, serua nos obsecro.

236 TERENT. CHRIST.

Mi Deus. Ang. Estote bono animo. Is suo

Subsidio saluos facit.

Pet. O immensam diuini numinis clementiam!

Deum tibi propicium opto ô bone, quisquis es:

\(700\) Non homo, sed ex Patris coelestis nuncijs

Mihi videris esse aliquis. Ang. Rectè coniectas: ille enim,

Vt è carcere vos educam, huc me misit. Exite

[^67]Itaque, & templum ingreßi, praedicate cuilibet,

Quae ipse per totum terrarum orbem diuulganda

\(705\) Mandauit vobis. Quae hactenus fuerunt

Occulta, nunc vti reuelentur necesse est.

Pet. Faciemus sedulò. At quid istud? quò ille tàm

Subitò se ex nostris subduxit oculis? Animus mihi

[^68]Metu atque gaudio turbatus est totus.

\(710\) Io. Et mihi frater. Pet. O Deus! quibus praeconijs, quibus

Te efferemus laudibus?

[^69]Nihil tam magnificè dicturi sumus vnquam, tua

Quin id erga nos longè superet benignitas.

[^70]Io. Quem posthac metuemus, Deum cum in rebus omnibus

\(715\) Nobis adiutorem esse experti sumus hactenus?

Pe. Planè nullum. Oh, quantum inter nostros erit

Gaudium? contra, quanta indignatio,

Quantusque metus inter Pharisaeos & Scribas; vbi

Nos è custodiâ eductos, & vinculis

\(720\) Exemptos viderint? Sed discedamus hinc,

Et in templum, vti sumus iußi, recta nos conferamus:

Iam enim diluxit. Ioa. Benè mones.

Deum immortalem! quanta erit populi admiratio?

Quantus concursus? vbi nos non à Pharisaeis

\(725\) Dimissos, sed diuinâ ope ex ergastulo

[^71]Liberatos intellexerint.

237 ANANIAS.

Pet. Stupor procul dubio illos capiet maximus.

Omnesque laudabunt Deum.

Pharisaeorum quoque animos, vt spero, hoc miraculum

\(730\) Mouebit; quando secum cogitabunt, quàm

Ille locus, in quo nos concluserant,

[^72]Vndique sit munitus, & quopacto isthinc euadendi

Nulli pateat facultas, nullum suffugium: &

Tamen nos compedibus solutos, & custodiâ

\(735\) [^73]Tam arctâ exemtos, in templo populum docere, vt antè

Consueuimus, conspiciant. Quod nisi

Meliorem mentem eis ademerit peruersitas,

Ac pertinacia, diuinis tandem prodigijs

Conuictos, mitiores posthac illos in nos

\(740\) Futuros spero. Sed sol iam est exortus, &

Templi ostium apertum video. Ingrediamur. Io. Sequor.

ACTVS IV. SCENA II.

MACARIVS, EVSTACHIVS.

Iambici.

EHeu quanta mihi solicitudo perturbat animum?

Totam hanc noctem insomnem duxi: atque nunc quoque

Vt sim quietus, nemo facilè effecerit.

\(745\) Quoties enim mecum cogito, Petrum & Ioannem, qui meâ

[^74]Vitâ chariores sunt mihi,

In carcere detineri, nihil mali commeritos, non

Possum quin commouear, atque illis irascar,

Qui laudatos istos, & optimos viros,

\(750\) Sibi torquendos, atque affligendos existimant.

Vident illi quotidie, quae Deus

Per eos operatur, haud vulgaria

238 TERENT. CHRIST.

Profectò: sed neque visa, neque audita hactenus.

Nihilominus tamen odio, atque inuidiâ concitati,

\(755\) Adeo non commouentur, vt eorum in nos acerbitas

[^75]Indies exasperetur, atque inardescat

Vehementius. Sed quidnam Eustachius agat visam: non enim

[^76]Procul ab illius aedibus absum. Accedam propiùs, &

Pulsabo ostium. At eccum foras eum prodire conspicor.

\(760\) Nihil potuit fieri opportuniùs. Paulisper hîc

Subsistam, vt quid loquuturus sit, audiam.

Eu. Deus malè perdat impium hoc Pharisaeorum genus:

Qui tam benè de ipsis meritis, tam malam referunt

[^77]Gratiam. Ah, itáne fieri decet? O ingratitudinem!

\(765\) Sed quisnam iste? hem, benè habet: Macarius

Est. Commodè admodum: nullus enim est, quem nunc obuiam

Malim venire mihi. Alloquar.

Ehem Macari, quid te è lecto tam manè

Euocauit? Mac. Quid? Tun' hîc eras

\(770\) Eustachi? Eu. Eram. sed responde sodes ad id

Quod te rogo. Mac. Dicam, neque dormiendi, neque quiescendi

Totâ hac nocte mihi fuit copia: neque

Tranquillo animo prius ero, quàm innocentes

Illos ex carcere, in quo nunc affliguntur miserè,

\(775\) Exemptos esse videro. Eu. Spero id futurum

Propediem: nam Deum & ipsis, & nobis subuenturum

Confido, cuius, quo nobis res desperatior

Est, hoc propius est subsidium, quod saepius

Re ipsâ experti sumus. Sed ad templum deuenimus

239 ANANIAS.

\(780\) Vbi nobis orandus erit Deus, vt suo

Arbitrio, non nostra voluntate exequi

Dignetur omnia. Mac. Rectè tu isthuc frater, laudo.

ACTVS IV. SCENA III.

PETRVS, IOANNES, EVSTACHIVS, MACARIVS.

Iambici.

[^78]NVnc post gratias Deo actas, aliud insuper

Est exequendum nobis: nimirum vt quae

\(785\) In mandatis nobis data sunt à Christo, & hîc

In templo, & alibi, atque adeo per totum terrarum orben

Intrepidi praedicemus. Ioa. Id absque vllo metu

Me effecturum spero. Pet. Deus nostros conatus

Suâ secundabit clementiâ. At soli hîc satis diu

\(790\) [^79]Colloquuti sumus: vbi nemo nos hactenus

Conspexit. Accedamus ad illos, quos in medio

Templi orantes videmus, eisque animum impleamus gaudio.

Ioa. I prae, sequor: sed placido, ac suspenso gradu, vt

Ex improuiso illis superueniamus. Pet. Age, placet.

\(795\) Sed visi ac cogniti sumus.

Hîc subsistamus. Eu. Eho fratres, suspicite,

Et qui huc ad nos veniant, aduertite obsecro.

Petrus & Ioannes sunt. Mac. Quid ais? ij sunt

Ipsi. Quo pacto euaserint è carcere nescio.

\(800\) Eu. O rem mirabilem! Pet. Fratres, Deo inprimis

Agite gratias; dein nobis gratulamini,

Qui diuinâ ope liberati è carcere

240 TERENT. CHRIST.

\<Sumus. Mac. Oh, quid hoc nouae rei est?\>

Hiccine eratis, quos arctis compedibus vinctos

\(805\) Esse in custodia putabamus? Quid istud esse

Dicam? An Pharisaei, mutata in melius sententia,

Vos missos fecerunt? an aliud quippiam

Diuinitus accidit vobis? Id vt nobis

Narretis obsecro. Pet. Inuitis atque inscijs

\(810\) Illis, nobis carcerem aperuit Deus.

[^80]Nunc itaque vos oro fratres, vt ea, quae sum

Dicturus, attentè, atque seriò audiatis.

Vidistis quae nobis frequenter antè, & quae nunc praestitit

Deus. Quis obsecro homines metuendos sibi

\(815\) Existimet, cui tam praesens adest diuinum subsidium?

Moliantur isti quicquid voluerint, nihil

[^81]Tamen vnquam sunt effecturi. Namque hoc mihi

Credite fratres; frustra se defatigat, qui aduersus Deum

Pugnam suscipit. Quos ille saluos esse vult,

\(820\) Eis neque nocere, neque incommodare

Poterit quisquam. Ioa. Id quidem iam pridem persuasum fuit

Mihi: neque errare in eâ re me arbitror. Pet. Rectè:

Isthuc teneamus fratres: & quicquid nobis euenerit,

Feramus fortiter. Breuis & incerta haec est vita,

\(825\) Et diuersis subiecta casibus.

Ad immortalitatem, quae promissa est nobis,

Aspiremus gnauiter. Ehodum fratres, quotquot hîc

Adestis, idem vt faciatis obsecro. Eu. Faciemus sedulò:

Et ab hoc proposito nemo nos suis deterrebit minis.

\(830\) Pet. Euge, laudo. Nunc hic maneamus, Deoque

[^82]Simul omnes pro ipsius erga nos benignitate

Agamus gratias. Ioa. Fiat. Nusquam id fecerimus

Commodiùs. \-\--

241 ANANIAS.

ACTVS IV. SCENA IV.

ANNAS, CAIPHAS, SANGA, SYRVS.

Iambici.

\-\-- Quid isthuc? itáne ad clarum dormiui diem?

Sed video huc accedentem Caipham. Ca. Somnum herculè hac

\(835\) Nocte oculis non vidi meis: adeò quò hac res

Nobis euasura sit metuo. Sed eccum Annam. An. Ehem Caipha,

[^83]Salue: & vt felix diei huius exortus tibi

Sit opto. Cai. Gratiam habeo, idemque tibi vicissim

Precor. Sed de illis, quos in carcerem coniecimus,

\(840\) Quid nobis decernendum existimas? cedo

Sodes. An. E medio ego illos continuò tollendos censeo.

Nam id nisi fecerimus, neque tranquillo, neque

Quieto animo erimus vnquam. Cai. Rectè consulis:

Itaque hîc ego tibi lubenter obsequor.

\(845\) An. E carcere igitur eos ad nos reduci

Iubeamus, causamque illorum cognoscamus

Exactiùs: neque desinamus, donec hoc

Seditiosum hominum genus extirpauerimus funditus.

Sed Sangam, atque Syrum huc commodè accedentes conspicor.

\(850\) [^84]Id eis negotij dabo. Heus heus, quo vobis iter

Est? San. Eho, hiccine eratis domini? non praeuideramus

Vos. An. Credo. Sed ad id quod te rogo, mihi

[^85]Responde. San. Ambulatum ire constitueramus.

An. Aliud nunc erit faciendum vobis. Syr. Quid? cedo

\(855\) Domine. quicquid praeceperis, effectum dabimus protinus.

Q

242 TERENT. CHRIST.

An. Quos in custodiam heri nostro iussu deduxistis,

Reducite huc ad nos. Syr. Faciemus sedulò.

Cai. Ite, & maturate reditum. Tantisper hîc

[^86]Vos opperiemur, dum reditis. An. Quod semper

\(860\) Dixi, idem nunc dico denuò. Nisi improbos

Hos, atque audacißimos homines cohibuerimus, nisi

Impijs horum conatibus

Omnibus obstiterimus modis, neque

Salui, neque incolumes erimus diu. Cai. Idem & mihi

\(865\) [^87]Praesagit animus. Nam si superiores

Semel euaserint, nihil illis in mentem veniet,

Quod non audebunt homines sceleratißimi.

An. Id ne fiat, nobis magna est adhibenda cautio:

Quibus religio, ac populi commissa est salus.

\(870\) Quapropter ne languentes nos in hac re, aut

Socordes esse sentiant, videamus sedulò.

Sed redeuntes eos huc conspicor solos.

Quid causae sit miror. San. Prô summe Deus! quid hoc

[^88]Nouae rei est? Fores repagulis obiectis vidimus

\(875\) Occlusas: custodes ante carcerem probè

Officio fungentes suo. Mox ostio

Aperto, intus reperimus neminem.

Ca. Audin' quid dicat? An. Audio, & discrucior animo.

Syr. Minimè laetum adferemus nuncium, atque eccos.

\(880\) An. Eho, quid ita? solíne reditis? Syr. Soli, vti

Videtis Domini: namque in carcere neminem

Inuenimus: & nihilominus tamen clausum

Erat ostium, & custodibus probè munitum.

An. Quid audio? monstri simile. Eho, quid ais Syre?

\(885\) Reperisti carcerem vacuum? Syr. Est vt dixi domine. An. Et occlusas

243 ANANIAS.

Fores? San. Verè vobis hoc nunciamus. Sed

Quis iste, qui huc celeri properat gradu?

Cai. Phylax est, nisi mihi oculi prospiciunt parum.

An. Is est ipsus. Idem nunciatum, vt opinor aduenit.

\(890\) Quid sit dicturus audiamus.

ACTVS IV. SCENA V.

PHYLAX, ANNAS, CAIPHAS, SYRVS, PETRVS.

Iambici.

[^89]PRô Deum immortalem! quidnam istud prodigi

Est? Quos heri in custodiam

Pharisaei ciuitatis nostrae principes,

Deduci iusserunt, in templo populum

\(895\) Docentes conspexi modo: & mirabar sanè. An. Oratio

Haec planè animum perturbauit mihi. Alloquar.

Eho Phylax, quid ais? Phy. Hiccine eratis domini?

Nescitis quem ego nunc vobis nuncium adferam.

Cai. Quemnam obsecro? Phy. Mirum profecto. Petrus, &

\(900\) Ioannes, quos hesterno comprehendi iußistis die,

In templo sunt: Neque illi soli, sed alij insuper

Multi; ad ea, quae docent, aures accommodantes sedulò.

An. Quid ais Phylax? Vidistin' ipse, an

Audita nuncias? Ph. Hisce oculis Domine.

\(905\) Cai. Ah, quid audio. Ehodum, quid ais Anna? Si

Neque carceribus, neque vinculis, aduersus eos

Proficimus quicquam, quid tandem futurum

[^90]Censes? An. Nescio, & tamen

Remedium erit quaerendum huic malo. Hem Syre.

Q 2

244 TERENT. CHRIST.

\(910\) I vnà cum Sanga in templum, atque eos ad nos

[^91]Huc reducite: sed sine vllâ vi, ne inter populum

Tumultus exoriatur. Belluam enim illam multorum capitum

In nos vt prouocemus, expedire haud arbitror.

Ca. Sapis. Crabrones enim, vt aiunt, non sunt irritandi;

\(915\) Qui etiam non concitati, laedunt satis. An. Ita

Est. Sed properate vos, atque reuertimini protinus.

Syr. Faciemus herclè sedulò.

[^92]An. Adducent illi quidem eos, vt arbitror:

Sed neque quid in illos statuemus, neque quo modo

\(920\) [^93]Nobis consulemus scio. Car. Neque ego quidem:

Nam quae aduersum illos fecimus hactenus, infeliciter

Nobis cesserunt omnia Et

Tamen non ope diuinâ, vt illi gloriantur, sed

Cacodaemonis fraude haec ego fieri arbitror: An. Id quidem

\(925\) Certum, atque indubitatum est mihi. Sed video omnes simul

Huc accedentes. Verùm audi quid in mentem veniat mihi.

Cai. Quid? cedò. An. Hodie neque loquendum cum eis, neque

In illos decernendum nobis esse quicquam: nam

Pauci hic nunc sumus, & consulto est opus. Ca. Rectè,

\(930\) Placet. Pet. Itane rursus nos ad se vocari

Iusserunt Pharisaei? Syr. Est vt dixi. sed non vt noceant

Vobis, aut incommodent:

Sed aliud sibi vobiscum nunc agendum esse

Dixerunt nobis. Pet. Quicquid erit, sequimur: nam publicam

\(935\) Potestatem nullo modo contemnendam arbitror

245 ANANIAS.

Quanquam nihil boni ab ipsis expectandum

Est nobis. Syr. Res indicabit. Hem domini

[^94]Adsunt, quos ad vos adduci voluistis: An. Benè

Fecistis. vnà cum illis intrò abite:

\(940\) Mox aut sequemur, aut huc vt redeatis

Iubebimus. Ingreßi sunt illi. Nunc id restat, vt

Nostri quotquot sunt ordinis,

[^95]Conuocentur omnes: vt consilium vnà

Capiamus, quid in hac periculosâ, atque

\(945\) Implicatâ re nobis faciendum siet. Ca. Eamus ad

Nos: ibi istud fiet commodißimè An. Placet.

ACTVS V. SCENA I.

ANNAS, CAIPHAS, PHYLAX, PETRVS, GAMALIEL.

Iambici.

VEtus dictum est, priusquam incipias consulto, ast vbi

Consulueris, maturè facto opus est. Quare, nisi

Quid dissentitis, huc illos ad nos statim

\(950\) Vocandos arbitror. Ca Esto, placet. An. Ehem Phylax,

Intrò te confer, & Syro, Sangaque nostris praecipe

Verbis, vt Petrum & Ioannem huc educant. Phy. Curabo sedulò.

An. Lupum planè, vt fertur, tenemus auribus:

Nam neque quo pacto illos retineamus, neque quo modo

\(955\) Honestè ac tutò missos faciamus video.

Interminati illis antè sumus grauiter, ne istius

Christi mentionem vsquam facerent. Quàm paruerint

Nobis, notum est omnibus. At egressos eos

Conspicio. Heus heus, adeste, atque auscultate

\(960\) Viri. Scitis quid superioribus diebus

Q 3

246 TERENT. CHRIST.

Praeceptum sit vobis: idque ex totius consilij

Auctoritate: videlicet

[^96]Ne posthac populum doceretis, neque

Iesum istum vestrum vsquam praedicaretis,

\(965\) Quando nomen eius planè aboleri volumus:

Vt tum verbis vobis edicebamus pluribus.

In qua quidem re adeo non obsequuti estis

Nobis, vt multo audaciùs etiam id vobis

Faciendum arbitrati sitis. Ita vt tota ciuitas

\(970\) [^97]Per vos concitata, varijs aestuet

Rumoribus. Quin vestra illa haeresis paßim

Per vicinas diuulgata est regiones: cum

Malitioso, impioque studio, adhaec calumnijs

In nos confictis, Christum illum, quem nos occidimus,

\(975\) Planè innocentem, atque pium hominem fuisse, &

Nihil vnquam commeritum mali confidenter

[^98]Asseuerare audeatis. Praeterea Dei

Filium, & Meßiam, oraculis Prophetarum

Olim promissum nobis. Quo quidem modo

\(980\) [^99]Quid aliud quam nos apud populum traducitis?

Atque impietatis insimulatis? Qui talem

Occidendum nobis censuimus. Pet. Audiui,

Satisque intellexi, qua nobis obijcitis. Ad ea

Nunc ego vobis haec respondeo. Nos neque

\(985\) Auctoritatem vestram aspernamur, neque dignitatem

[^100]Contemnimus: diuina tamen praecepta vestris mandatis

Anteferenda nobis esse censemus. Neque

Puto quenquam esse inter vos, qui aequum esse existimet,

Vt, neglecto Deo, hominibus parcamus. Quod

\(990\) [^101]Si quae vos edicitis, cum diuinis praeceptis

Consentirent, lubenter vobis obsequeremur

247 ANANIAS.

Per omnia: Nunc cum iussa vestra ijs, quae in

Mandatis à Deo habemus, omnino repugnent, dicite

Sodes mihi, vobisnè, an Deo obsequendum sit nobis?

\(995\) Quin vobis etiam expedit, vt vestram auctoritatem

Diuino submittatis arbitrio. Profectò nescio

[^102]Vnde vestra illa in nos inuidentia,

Vnde odium oriatur: quando eundem colimus, &

Reueremur. Deum. Atque hic filium suum

\(1000\) [^103]Iesum, quem vos è medio sustulistis, à

Morte reuocauit, & ad tantam gloriam euexit,

Vt non nisi ex eo salus speranda sit

Mortalibus: ijs videlicet, qui se deliquisse

Confeßi, diuinam supplices

\(1005\) Implorant clementiam. Atque huius rei

Tam prodigiosae nos oculati testes sumus,

Qui familiariter cum illo viximus diu,

Antequam moreretur: atque à morte viuum eum

Conspeximus frequentius: & paulò post in

\(1010\) Coelum, vnde venerat, rursum ascendentem. Quod si nos

[^104]Contemnitis, & his verbis fidem haud

Habendam esse putatis, sancto saltem spiritui credite,

Qui ea per nos operatur, quae nemo vidit, aut

Audiuit unquam. Gam. Ehodum fratres, est quod uobiscum agam

\(1015\) Secretiùs; quare paulisper vt hinc eos.

Abire iubeatis velim. An. Eho, intrò rursus secedite,

Atque ibi, donec reuocamini, manete. Nunc

Quod dicendum tibi videtur, dic sodes Gamaliel.

Gam. In medium proferam, quod sentio. Viri

\(1020\) Israëlitae, etiam atque etiam videte, ne

Q 4

248 TERENT. CHRIST.

Quid temerè decernatis in hos, cuius vos postea

Poeniteat: quando quod factum erit, infectum reddi non poterit.

Ex ijs, quae non ita pridem vidistis, vobis pauca

Commemoranda putaui, Theudas ille impostor,

\(1025\) Multa iactitando, & prodigiosa pollicendo.

Magnam hominum multitudinem ad se attraxerat.

Sed quem quaeso eius nequitia sortita est exitum?

Perijt infeliciter: & quotquot illius

Erant socij, capti, atque interfecti sunt omnes.

\(1030\) Atque ita tota haeresis illa extirpata est radicitus.

[^105]Paulò post Iudas Galilaeus est exortus,

Eo tempore, quo ex edicto Caesaris Augusti

Totus terrarum orbis describebatur. Cuius cum

[^106]Popularis esset, atque grata oratio;

\(1035\) Nimirum plebem Deo dicatam, non oportere

Tributa pendere principibus idolatris:

Dictu mirum, quantam hominum copiam breui

Sibi conciliauerit. Sed eodem, quo alter ille

[^107]Perijt modo. Neque solus, at alij quoque

\(1040\) Omnes, ipsius partes sequuti. Quapropter benè,

Atque sapienter vos facturos arbitror,

Si homines istos missos faciatis: quando neminem

Etiam nunc laeserunt vsquam. Si quae illi moliuntur,

Ex humano profecta sunt consilio, nihil

\(1045\) Ipsorum efficient conatus: ipsique se

Suo prodent fuco. Sed si Deus negotij

Istius auctor est, nefas, atque impium

Fuerit. id impedire velle. Quae mea

[^108]Sit sententia, intellexistis satis,

\(1050\) Vt opinor. Si quid habetis, quod magis ex vsu nobis fore

249 ANANIAS.

Existimatis, agite, quisque quod sentit,

Eloquatur liberè, vt in concilio fieri decet.

An. Quod faciendum hoc tempore putas Gamaliel,

Probo: nisi sint qui dissentiant. Ca. Ratum

\(1055\) Esto: sed eâ conditione, vt non nisi virgis

Caesi dimittantur. Idque eo, vt poenâ aliquam affecti,

Se deliquisse intelligant: & porrò caueant, ne

Quid tale posthac committant vnquam. An. Placet.

ACTVS V. SCENA II.

EVSTACHIVS, MACARIVS.

Iambici.

Veluti animus mihi gestiebat gaudio,

\(1060\) Quando fratres nostros è carcere liberatos, &

Docentes in templo videbam; ita nunc, cùm eos

Pharisaei ad se rursus vocauerint, ne quid mali

Illis eueniat metuo. Mac. Idem & me solicitat.

Sed quando, quae illis praestitit Deus, mecum

\(1065\) Cogito, eosque nunc in liberâ custodiâ

Esse, animum recipio, & cura illa me torquet minus.

Eu. Ego quoque recordatione eorum, quae nobis

Euenerunt hactenus, vtcunque me consolor. Mac. Oh

Frater, spes illa certa, atque indubitata sit

\(1070\) Nobis. Diuino auxilio abundè muniti sumus.

Eu. Piè atque recti. Id si nobis persuasum esset semel,

Nullius minas, nullumque supplicium

Metueremus. Nunc naturae humanae imbecillitas

Alio nos impellit frequenter. Itaque Deus

\(1075\) Nobis orandus est, vt animosos & constantes,

In omnibus, quaecunque eueniunt, nos suâ

Q 5

250 TERENT. CHRIST.

Efficere dignetur clementiâ. Mac. Benè

Mones: ab eo nobis petenda sunt omnia.

Verum hoc etiam atque etiam videamus, vt

\(1080\) Non nisi salutaria ab ipso petamus. Non

[^109]Semper expedit, quod quisque

Sibi praestari cupit. Deus, quid nobis conducat,

[^110]Nouit optimè. Itaque quicquid ille immittit,

Aequum est vt patienter feramus. Nouimus

\(1085\) Quid ab ipso Christo nobis sit praedictum: nempe nos

In miserijs, atque aerumnis futuros

Frequenter: se tamen nostri obliturum nunquam. Et quod

Denunciauit, quotidiè euenire conspicimus. Nihil

Non aduersus nos moliuntur Pharisaei,

\(1090\) Calumniandi occasionem quaerentes

[^111]Vndique & tamen quo se magis

Defatigant, atque discruciant, hoc proficiunt minus,

Admodum caeci atque ingrati simus, si diuinam hîc

Non agnoscamus, atque confiteamur gratiam. Eu. Est

\(1095\) Vt dicis frater: eius solius ope salui,

Tutique fuimus hactenus, & in posterum

Futuros confido. Mac. Idem & ego spero. Sed ad

Nostros, à quibus abiimus, iam reuertamur:

Vt, quantum possumus, eos consolemur. Spes bona

\(1100\) Habet animum, Apostolos mox adfuturos

Ipsos. Id vt fiat rogo, atque obsecro te mi Deus.

ACTVS V. SCENA III.

ANNAS, CAIPHAS, SYRVS, PETRVS, IOANNES.

Iambici.

NVnc cum virgis in illos sit animaduersum satis,

251 ANANIAS.

Vt prodeant iubeamus, eosque missos faciamus:

Sed eâ conditione, quam seuerè, atque grauiter

\(1105\) Proposuimus ipsis. Cai. Age, sit ita: placet. An. Hem Syre.

Viros istos, virgis modo intus caesos, huc foras

Ad nos educito. Syr. Faciam herculè sedulò.

[^112]An. Spero illos hoc supplicio ab audaciâ

Suâ deterritos, post hac melius consulturos sibi.

\(1110\) Cal. Ah Anna, nondum mihi satis perspexisse

[^113]Illorum videre malitiam,

Animique obstinati peruicaciam.

An. Perspexi satis. At nisi nostris edictus pareant,

Mox faxo atrociorae sentiant: atque

\(1115\) Adeò ludum hunc fuisse dicant,

Prae ijs, quae in illos decernentur postea. At

Egressos conspicor. Ehodum viri, leui,

[^114]Atque moderata poena auimaduertendum hodie

In vos censuimus. Nunc quod vobis modò

\(1120\) Edictum est, videte vt reminiscamini,

Nam nisi praeceptis nostris obsequuti fueritis,

Magnum aliquod malum accersetis vobis. Pet. Nullum ego

Malum praeter culpam homini vnquam accidere posse arbitror.

Cai. Ohe; an non dixi hoc futurum? An. Dixisti.

\(1125\) [^115]Verum si aliter, quam sunt iußi, fecerint,

Nequaquam impunè ferent. Quin faxo vt lenitatem hanc

Nostram sibi in crudelitatem mutatam esse sentiant.

Abite nunc, & quae praecepta sunt vobis, videte

Vt faciatis. \-\--

252 TERENT. CHRIST.

ACTVS V. SCENA IV.

IOANNES, PETRVS, MACARIVS, EVSTACHIVS.

Iambici.

\-\-- Quid ais frater? jußisne illorum

[^116]Nobis parendum, an quod à Deo

In mandatis habemus, exequendum existimas?

\(1125\) Pe. Diuina ego mandata humanis longè anteponenda, arbitror:

Cum quod Deus mandat, non nisi iustum, legitimum,

Atque salutare sit: homines contra suis

Excaecati affectibus, quod expedire

Sibi putant, plerumque imperent.

\(1130\) Neque id aequum, an iniquum sit vident. Io. Verum dicis.

At interim illi nos insectari, non desinent.

Pet. Istud quidem fiet; sed aduersus molitiones,

Et impios eorum conatus, animum

Nobis, vti spero, confirmabit Deus.

\(1135\) In hunc si spem omnem conferamus, eiusque

Promißis si constanter fidamus, nullus nocere,

Aut officere poterit nobis. Iußêre illi quidem

Nos virgis caedi, vt maleficos: putantes id

Nobis ignominiae, dedecorique futurum. at mea

\(1140\) [^117]Sic est ratio, atque ita animum induco meum:

Qui pro Christi nomine

Affligitur, non contumeliâ, sed honore

Afficitur maximo. Et propterea cum tale

Quid accidit, haud morendum nobis, sed gaudendum censeo.

253 ANANIAS.

\(1145\) Recordare obsecro, quae Christus euentura saepe

Praedixit nobis: atque hoc inprimis: beatos tum

[^118]Nos futuros, quando homines malè de nobis essent

Loquuturi, aut indignis nos excepturi modis.

Atque ideo tunc non tam dolendum, quàm gaudendum esse, ob

\(1150\) Mercedem copiosam, in coelo obuenturam nobis.

Ioa. Memini, neque eius nos fallent promissa. Sed

Macarium atque Eustachium foras egressos conspicor.

Gaudebunt. sat scio, vbi nos saluos esse viderint.

Accedamus ad eos. Mac. Ah frater, quia nondum redeunt,

\(1155\) [^119]Quot, & quàm varijs mens mihi solicitatur modis.

Multa occurrunt, quae animum diuersum trahunt,

Et quae quietum me esse non sinunt. Eu. Idem

Quoque aegrè est, atque dolet mihi. Sed quos ego

Huc accedentes conspicio? Mac. Quos? Eu. Oh, rogas?

\(1160\) Illos ipsos, de quibus soliciti fuimus hactenus.

Mac. Eho, sunt? certè sunt. Occurramus eis obuiam:

Ioan. Celeri huc ad nos properant gradu.

[^120]Eu. Hem fratres, tandémne ex istorum improborum

Hominum manibus euasistis? Deo equidem habeo gratiam,

\(1165\) Suâ qui vos conseruauit clementiâ.

Pet. Benè facis. Illi soli acceptum ferri conuenit,

Si quid nobis ex animi succedit sententiâ.

Io. Quibus Deus propitius est fratres, nihil

Eis obesse poterit vnquam. Pet. Istud verißimum

\(1170\) Esse, ipsà re experti sumus satis. Eu. Sic est.

Sed commemorate nobis obsecro, quidnam

254 TERENT. CHRIST.

Rursus sit actum, & quo pacto elapsi sitis.

Pet. Commodius id fiet intus, caeteris

Nostris praesentibus. Sed inprimis Deo nobis

Erunt agendae gratiae,

\(1175\) Pro immensâ eius erga nos misericordiâ. Ioa. Id

Quidem fieri oportet. Praecede Petre, sequimur.

Mac. Valete spectatores, atque plaudite.

/back/

FINIS.

[^1]: *In margine* Troch.

[^2]: *In margine* Troch.

[^3]: *In margine* Troch.

[^4]: *In margine* Troch. 3.

[^5]: *In margine* Troch.

[^6]: *In margine* Troch.

[^7]: *In margine* Troch.

[^8]: *In margine* Troch.

[^9]: *In margine* Troch.

[^10]: *In margine* Troch.

[^11]: *In margine* Troch.

[^12]: *In margine* Troch.

[^13]: *In margine* Troch. 2.

[^14]: *In margine* Troch.

[^15]: *In margine* Troch. 2.

[^16]: *In margine* Troch.

[^17]: *In margine* Troch. 6.

[^18]: *In margine* Troch.

[^19]: *In margine* Troch.

[^20]: *In margine* Troch.

[^21]: *In margine* Troch.

[^22]: *In margine* Troch.

[^23]: *In margine* Troch.

[^24]: *In margine* Troch.

[^25]: *In margine* Troch.

[^26]: *In margine* Troch.

[^27]: *In margine* Troch.

[^28]: *In margine* Troch. 2.

[^29]: *In margine* Troch.

[^30]: *In margine* Troch. 2.

[^31]: *In margine* Troch. 3.

[^32]: *In margine* Troch. 2.

[^33]: *In margine* Troch.

[^34]: *In margine* Troch.

[^35]: *In margine* Troch.

[^36]: *In margine* Troch.

[^37]: *In margine* Troch.

[^38]: *In margine* Troch.

[^39]: *In margine* Troch.

[^40]: *In margine* Troch.

[^41]: *In margine* Troch. 2.

[^42]: *In margine* Troch.

[^43]: *In margine* Troch.

[^44]: *In margine* Troch.

[^45]: *In margine* Troch.

[^46]: *In margine* Troch.

[^47]: *In margine* Troch.

[^48]: *In margine* Troch. 2.

[^49]: *In margine* Troch.

[^50]: *In margine* Troch.

[^51]: *In margine* Troch. 2.

[^52]: *In margine* Troch.

[^53]: *In margine* Troch.

[^54]: *In margine* Troch.

[^55]: *In margine* Troch.

[^56]: *In margine* Troch.

[^57]: *In margine* Troch.

[^58]: *In margine* Troch.

[^59]: *In margine* Troch.

[^60]: *In margine* Troch.

[^61]: *In margine* Troch.

[^62]: *In margine* Troch.

[^63]: *In margine* Troch.

[^64]: *In margine* Troch.

[^65]: *In margine* Troch. 2.

[^66]: *In margine* Troch.

[^67]: *In margine* Troch. 2.

[^68]: *In margine* Troch. 2.

[^69]: *In margine* Troch.

[^70]: *In margine* Troch. 2.

[^71]: *In margine* Troch.

[^72]: *In margine* Troch.

[^73]: *In margine* Troch.

[^74]: *In margine* Troch.

[^75]: *In margine* Troch.

[^76]: *In margine* Troch. 2.

[^77]: *In margine* Troch.

[^78]: *In margine* Troch.

[^79]: *In margine* Troch.

[^80]: *In margine* Troch.

[^81]: *In margine* Troch.

[^82]: *In margine* Troch.

[^83]: *In margine* Troch.

[^84]: *In margine* Troch.

[^85]: *In margine* Troch.

[^86]: *In margine* Troch. 3.

[^87]: *In margine* Troch.

[^88]: *In margine* Troch.

[^89]: *In margine* Troch.

[^90]: *In margine* Troch.

[^91]: *In margine* Troch.

[^92]: *In margine* Troch.

[^93]: *In margine* Troch.

[^94]: *In margine* Troch. 2.

[^95]: *In margine* Troch. 3.

[^96]: *In margine* Troch. 3.

[^97]: *In margine* Troch.

[^98]: *In margine* Troch.

[^99]: *In margine* Troch.

[^100]: *In margine* Troch.

[^101]: *In margine* Troch.

[^102]: *In margine* Troch.

[^103]: *In margine* Troch.

[^104]: *In margine* Troch.

[^105]: *In margine* Troch.

[^106]: *In margine* Troch.

[^107]: *In margine* Troch.

[^108]: *In margine* Troch.

[^109]: *In margine* Troch.

[^110]: *In margine* Troch.

[^111]: *In margine* Troch. 3.

[^112]: *In margine* Troch.

[^113]: *In margine* Troch. 2.

[^114]: *In margine* Troch. 2.

[^115]: *In margine* Troch.

[^116]: *In margine* Troch.

[^117]: *In margine* Troch. 2.

[^118]: *In margine* Troch.

[^119]: *In margine* Troch.

[^120]: *In margine* Troch.

<?xml version="1.0" encoding="utf-8"?>
<TEI xmlns="http://www.tei-c.org/ns/1.0">
<teiHeader>
  <fileDesc>
    <titleStmt>
      <title></title>
    </titleStmt>
    <publicationStmt>
    </publicationStmt>
    <sourceDesc>
      <p>Produced by pandoc.</p>
    </sourceDesc>
  </fileDesc>
</teiHeader>
<text>
<body>
<div type="level1" xml:id="front">
  <head>Front</head>
  <p>NICOLAI VERNULAEI</p>
  <p>GORCOMIENSES</p>
  <p><hi rendition="simple:italic">siue</hi></p>
  <p>FIDEI EXILIUM.</p>
  <p>TRAGOEDIA.</p>
  <p><hi rendition="simple:italic">EXHIBITA LVDIS ENCOEnialibus Louanii
  Anno M.DC.IX. ab</hi></p>
  <p><hi rendition="simple:italic">Alumnis Collegii Porcensis.</hi></p>
  <p>[drukkersmerk]</p>
  <p>COLONIAE,</p>
  <p>Sumptibus Bernardi Gualteri.</p>
  <p>Anno M.DC.X.</p>
  <p><hi rendition="simple:italic">Permissu Superiorum.</hi></p>
  <p>≤page=1≥</p>
  <p><hi rendition="simple:italic">AMPLISSIMO ET PERQVAM REVERENDO IN
  CHRISTO PATRI DOMINO D.</hi></p>
  <p>BERNARDO DE MON GAILLARD. S. T. L. SERENISSIMORVM PRINCIpum ALBERTI
  &amp; ISABELLAE Concionatori Ordinario, Nobilis ac sacri Monasterij
  Aureae vallis Archimandritae &amp;c. Patrono Mecoenatique suo</p>
  <p><hi rendition="simple:italic">NICOLAVS VERNVLAEVS DD.</hi></p>
  <p>CVM personam illam intueor, VENERABILIS &amp; AMPLISSIME PRAESVL,
  quam in hoc Belgicae nostrae theatro ad vniuersae spectaculum Europae
  summâ o</p>
  <p>≤folio=A2≥</p>
  <p>≤page=2≥mnium cum admiratione, tuaque laude, praeclarissima geris,
  totus haereo, &amp; iniectus animo pudor festinantem ad te gressum
  concitato timore retardat. Ecquis enim otium eius laboriosissimum
  interrumpat, qui inter Atlantes alios grauissimae Patriae moli
  supponit humerum, &amp; in sacrâ Principum Magnorum curâ, non secus ac
  in louis triumpho Mercurius, laborat? Sed tamen dum attonitum subit
  animum humanitas illa, qua caeterorum vincis admirationem, me verò
  deuincis, pudorem superat audacia, &amp; tardantem in via Musam in</p>
  <p>≤page=3≥crepans vltro sui Mecoenatis in aulam propellit. Etenim si
  profitear humanitate tuâ lubenter me victum, cur verear domicilium
  eius intueri, &amp; eò penetrare, quò me illa trahit, affectus
  impellit? Paulisper ergo suspende curas, &amp; sub illa tui officij
  mole respirans, venientem clientis ad te Musam digneris aspectu. Ecce
  tibi grati animi signum &amp; officij debiti testimonium GORCOMIENSES
  MARTYRES apporto. Nunquid iam effossum recordatione tristi pectus,
  &amp; indignantem persentis animum? Sed admitte tamen in hac nube
  Solem, &amp;</p>
  <p>≤folio=A3≥</p>
  <p>≤page=4≥ quam facit crudelitas inhumana tristitiam, victoriae
  partae gaudio &amp; Constantiae triumphantis luce depelle. Vidit illos
  in theatro suo Belgica, cum fatali concussa motu se sibi formaret
  hostem: sed vidit, quos, &amp; admiraretur tyrannide fortunaque
  maiores, &amp; innocentes deploraret ademptos. Non eos inuiolata
  terruit fides; non carcer tormentis omnibus debilitauit; non admotae
  perculerunt prauitatis Haereticae fraudes; non euicit fatigata
  lacerando crudelitas Tanta scilicet generosos animos constantia
  roborabat, vt quos expugnare</p>
  <p>≤page=5≥ non posset in Belgio armata Rebellio, Belgium produxisse
  miraretur; &amp; quos hominibus maiores agnoscerent vniuersi, dubio
  procul post funera sanguinisque palmam effusi, Diuos crederent &amp;
  venerarentur. Atque vtinam dum in cothurnis meis ambulant, &amp;
  abeuntis vestigia Fidei, Magnae illius Romanae Matris, purpureo cruore
  signant, luuentus aspicere, &amp; ventura Posteritas audire vellet.
  Congratularetur suae patriae contemptores mortis animos laborante
  fide, &amp; excelsos in eiusdem amorem spiritus ac propugnatio</p>
  <p>≤folio=A4≥</p>
  <p>≤page=6≥nem hauriret. Sed eorum sit hoc votum, quibus Immortalitas
  beneuolentiam conciliat Posteritatis, &amp; emeritis annorum laudibus
  nectit coronam. Multum erit profectò mihi PRAESVL AMPLISSIME, si vel
  vnam Lucem aspiciat, quod ad tuae virtutis aram Musae nostrae munus
  appono; vt nec Heroum tantorum applausui videar defuisse, nec
  humanitati illi tuae, qua me totum tibi vendicas, affectum non
  retulisse. Quanquam vix contineo vocis erumpentis affectum, &amp;
  saecula quae sperare non ausim, compellare non reformido; vt si non
  poste</p>
  <p>≤page=7≥ri, saltem audiant, qui communem nobiscum solem intuentes,
  auram &amp; horam eiusdem beneficio respirant. Agedum ergo, Catholice
  Belga, te nunc enim tuum ad honorem appello, qui &amp; animo semper,
  &amp; manu robusta, decus aeternitatis, &amp; fidei Coelestis honorem,
  contra Inuidiam ac Aetatem propugnasti. Si gloriosum nuper aestimabas
  animum Deo, Regi fidem seruare; gloriosissimum verò pro vtroque, Deo
  ac Rege, venalem in hac luce Spiritum circumferre: &amp; reperti sunt
  aliqui quorum in sanguine rubuit Fides, &amp; in Constan</p>
  <p>≤folio=A5≥</p>
  <p>≤page=8≥tia Regis amor permansit: cur tacendo horum laudibus
  inuideres, aut timendo decus tuum in eorum honore non probares?
  Honorarium militi tuo cùm à puluere sudans abit apportas, &amp;
  insuper addis laurum; cur non Martyri purpurato decus solum? Crede
  mihi quod obstupescens conspexeris hac aetate tua, si dissimules,
  fabulosum; falsum imò Posteritas credet, &amp; in suo vituperabitur
  Belgium honore. O non ita laudis immemores viuamus! Nec est quod
  inuidiam extimescas; permissum est vnicuique laudare suos; Et iam</p>
  <p>≤page=9≥ cùm ab hac aetate nostra tot in futurum aeuum abeant
  adulterini foetus Immortalitatis, (sed ab ingenijs fortunatis impulsi)
  imò nostris in oculis ac theatris propemodum nobis insultent, non
  inuadis sed opponis te tantum, si tuam quoque scenam aperias: vt qui
  superas dubio procul, neutiquam saltem cedas. Age ergo assurge tibi,
  &amp; faue mihi. Tu verò REVERENDE PRAESVL, MECOENAS OPTIME, si iure
  tibi fidem consecro, quam Eloquentia tua Nestorea in Principum
  silentio doces; si Martyres repraesento, quorum laudes tua voce
  cres</p>
  <p>≤page=10≥cunt, &amp; audientium inflammant animos; porrige Clienti
  tuo manum vnam, qua in Lucem educas; &amp; altera retardantem conatus
  eius Inuidiam, repelle. Habes equidem primum veris nostri florem, sed
  accedet quoque fructus, si euicero per te liuorem, quem in Francia me
  ruisti, in Belgio superasti.</p>
  <p>Vale &amp; faue. Louanij ineunte anno 1610.</p>
  <p>≤page=11≥</p>
  <p>IN LAVDEM AVTHORIS CANIT THALIA.</p>
  <p><hi rendition="simple:italic">Anagramma.</hi></p>
  <p>NICOLAVS VERNVLAEVS</p>
  <p>LAVRVS E CVNVLIS NEO.</p>
  <p><hi rendition="simple:italic">(1) VIx biberas auram voto stimulante
  sororum</hi></p>
  <p><hi rendition="simple:italic">Missa fui cunis cura Thalia
  tuis.</hi></p>
  <p><hi rendition="simple:italic">Hinc tibi fida fui nutrix &amp;
  blanda canendi</hi></p>
  <p><hi rendition="simple:italic">Basia mille dedi, basia mille
  tuli.</hi></p>
  <p><hi rendition="simple:italic">(5) Nocte frequens media nebam,
  nebantque sorores,</hi></p>
  <p><hi rendition="simple:italic">Collegae Aonij, Laurea serta
  tibi:</hi></p>
  <p><hi rendition="simple:italic">Quae frontem cinxêre tuam; Quae
  nectare sacro</hi></p>
  <p><hi rendition="simple:italic">Eloquij linguam percoluêre
  tuam.</hi></p>
  <p><hi rendition="simple:italic">Non igitur te liuor edax contemnat,
  &amp; aetas</hi></p>
  <p><hi rendition="simple:italic">(10) Te vatem dubitet connumerare
  suum.</hi></p>
  <p><hi rendition="simple:italic">Nam creo te vatem, &amp; gnato te
  gaudet Apollo,</hi></p>
  <p><hi rendition="simple:italic">Te fratre Aonidum gaudet amoena
  cohors.</hi></p>
  <p>Posuit VALENTINVS ADRIANI.</p>
  <p>≤page=12≥</p>
  <p>IN GORCOMIENSES NICOLAI VERNVLAEI SVI.</p>
  <p>A cane qui morsus perijt, rediuiuus in auras</p>
  <p>En redit: haec cuius gratia? VERNVLEI</p>
  <p>Incipiuntque noui Sanctis lucescere soles:</p>
  <p>Haec est eiusdem gratia VERNVLEI.</p>
  <list type="ordered:arabic">
    <item n="5">
      <p>Hic est Gercomios illo qui lumine donat</p>
    </item>
  </list>
  <p>Crux hominum Lumni quod tua chorda tulit.</p>
  <p>Felices mentes, queis post sua fata resurgit</p>
  <p>Saecula, Alexandro qualia grata forent.</p>
  <p>VERNVLEVM nactae, qui quantum luminis aufert,</p>
  <list type="ordered:arabic">
    <item n="10">
      <p>Tantum adfert; vobis author vterque necis</p>
    </item>
  </list>
  <p>Luminis illius vitales quae abstulit auras;</p>
  <p>Eius, VERNVLEVS quae dedit esse nouum.</p>
  <p>GEORGIVS RAMVS Sabaudus Philosophus.</p>
  <p>≤page=13≥</p>
  <p>IN EOSDEM, ET DE AVTHORE EORVM.</p>
  <p>Cvi grande carmen istud imputabimus?</p>
  <p>Cui hoc Poëma nobile?</p>
  <p>Tibine VERNVLEE? tibi certè. Efferam</p>
  <p>Quis ille, LECTOR, vt scias</p>
  <list type="ordered:arabic">
    <item n="5">
      <p>Rhetoras Athenis Rhetor ille Belgicis,</p>
    </item>
  </list>
  <p>Bonos melior hic efficit.</p>
  <p>Illi laborant, hic laborat amplius,</p>
  <p>Suaues vtrique demetunt</p>
  <p>Messes laboris, gloriam ac scientiam,</p>
  <list type="ordered:arabic">
    <item n="10">
      <p>Spernunt heri quae funera.</p>
    </item>
  </list>
  <p>Quod Rhetor inclytus esse vates possiet</p>
  <p>(Latiae negatum quod fuit</p>
  <p>Suadae) videbis quisque haec conuerteris,</p>
  <p>In sanguinem ac succum tuum.</p>
  <p>GISBERTVS BERANVS Batauus.</p>
  <p>≤page=14≥</p>
  <p>IVSTI MVLDERI ASCANII</p>
  <p>lambi.</p>
  <p>IN TRAGOEDIAM NICOLAI</p>
  <p>VERNVLAEI.</p>
  <p>QVis esse credat Belgicis in finibus</p>
  <p>Vatem cothurno qui supinus ambulet,</p>
  <p>Sacrumque syrma qui potens sit ducere?</p>
  <p>Non credituros arbitrarer exteros</p>
  <list type="ordered:arabic">
    <item n="5">
      <p>Ni personasset scena vocibus tuis;</p>
    </item>
  </list>
  <p>Nisi cothurnos quisque spectasset tuos,</p>
  <p>Dum Martyres producis in scenam sacros,</p>
  <p>Quorum Bataua Terra fluxit sanguine</p>
  <p>(Sed in Batauos an scelus tantum cadit?)</p>
  <list type="ordered:arabic">
    <item n="10">
      <p>Et hancce tradis posteris tragoediam.</p>
    </item>
  </list>
  <p>O non inanes murmuris grati vices!</p>
  <p>O cymbalum tragoediae non infimum</p>
  <p>Suum quod esse non negaret Aeschylus? [˂Aeschylub]</p>
  <p>Insiste Vernulaee, quodque iam potes</p>
  <list type="ordered:arabic">
    <item n="15">
      <p>Agas, &amp; olim poenitebit neutiquam.</p>
    </item>
  </list>
  <p>Sic namque nomen, amplius vel si quid est,</p>
  <p>Tibi parabis, haec tua est certissima.</p>
  <p>Paucis cothurni splendor ingens attulit</p>
  <p>Cum laude famam: rarus est laurum labor</p>
  <list type="ordered:arabic">
    <item n="20">
      <p>Qui vincat inuadens nepotum saecula.</p>
    </item>
  </list>
  <p>≤page=17≥</p>
  <p>Sed hisce te socium tamen iungas viris,</p>
  <p>Et maior aut par esse cùm possis, velis.</p>
  <p>NICOLAO VERNVLAEO</p>
  <p>Honoris &amp; amoris ergô</p>
  <p>FREDERICVS A MARSSELAER Antuerp. S.</p>
  <p>VERNVLAEE cui caeli de diuite riuò</p>
  <p>Et decus &amp; probitas &amp; bona fama fluunt.</p>
  <p>Qui Suadam Eloquia, Sophia qui vincis Athenas,</p>
  <p>Laurigerum Phoebum carmine, amore Charim,</p>
  <list type="ordered:arabic">
    <item n="5">
      <p>Felix qui potuit iuuenantes lubrica veris</p>
    </item>
  </list>
  <p>Tempora inoffenso transilijsse pede.</p>
  <p>Nam, veluti ventus viridanti flore, Iuuentus</p>
  <p>Fallit furtiuis tempora saepè iocis.</p>
  <p>Fallit equis streperique astu lusuque fritelli</p>
  <list type="ordered:arabic">
    <item n="10">
      <p>Dum facit ancipites alea iacta vices.</p>
    </item>
  </list>
  <p>Nil tibi cùm talis, tessellis, à quibus &amp; sors</p>
  <p>Et mors; hinc à spe pendet, &amp; inde metu.</p>
  <p>Nam velut exiguus primum sine nomine riuus</p>
  <p>Per viridem tenui murmure serpit humum.</p>
  <list type="ordered:arabic">
    <item n="15">
      <p>Mox magis atque magis labendo viribus auctus</p>
    </item>
  </list>
  <p>≤page=18≥</p>
  <p>Communes populis suggerit vber aquas:</p>
  <p>Sic artes creuêre tuae, prudentia, virtus;</p>
  <p>Adiecitque aliquid proxima quaeque dies.</p>
  <p>Vnde tibi liquidae parta est facundia linguae,</p>
  <list type="ordered:arabic">
    <item n="20">
      <p>Qualis Nestorei gratia mellis erat.</p>
    </item>
  </list>
  <p>Quid plura enarro? Sua contecisse videtur</p>
  <p>Larga tibi Sortis munera cuncta manus.</p>
  <p>Tu Fidei exilium Batauae (res ardua) genti</p>
  <p>Et scelera, &amp; scelerum conscia corda notas.</p>
  <list type="ordered:arabic">
    <item n="25">
      <p>Vt quam turbauit veteri Mars è lare, per te</p>
    </item>
  </list>
  <p>Vera iterum redeat, quae fuit ante, Fides.</p>
  <p>≤page=19≥</p>
  <p>NICOLAVS VERNVLAEVS LECTORI SVO.</p>
  <p>NON ad lucem, Amice LECTOR, sed ad theatrum scripseram, quod è
  theatro nunc ad lucem quorundam consilium traxit. Meruit verò Mecoenas
  meus. Ita Iuuentutem nostram studio vocis &amp; actionis formare, non
  famam imprudenter lacessere aut periclitari volebam: &amp; cum oculis
  seruire, ac spectaculo temporario statuissem, foetum penè informem
  nullam in spem perpetuae lucis eduxi, quem labor antea noster vix
  quindecim dierum interuallo succisiuis horis conceperat. Vnde tuum
  erit, Amice LECTOR, non in hoc foetu nostro desiderare, quod tribuere
  non potuit illi tempus; sed excusare quod abesse potest, cum non
  inuidiam mereri quae magnorum gloriam ingeniorum sequi comes importuna
  solet, sed tuum velim fauorem. Fateor tragicam Maiestatem in hac
  par¬</p>
  <p>≤folio=B2≥</p>
  <p>≤page=20≥</p>
  <p>uitate non sum assecutus, historiae forsan &amp; veritatis
  obseruantior, quam artis; &amp; hinc quae referri plurima potuissent,
  peraguntur; quae omitti, dicuntur; vt quod oculis datum fuit, non sit
  auribus denegatum. Non fine exemplo fecimus tamen, &amp; autoritate,
  quicquid est tuemur. Miraberis fortassis, &amp; serio me loqui dices.
  Ita quidem se res habet, sed argumentum postulabat, cui tametsi
  Poeticam vestem induerem, nihilominus ne Poeticè quidem licuit
  mentiri. Quis ferat in re sacra lusum, aut mendacium admittat? Volui
  laudare Martyres facto suo, non meo; &amp; hinc vrgeo veritatem:
  placere tamen, non laedere contendens, quod aperta tibi mens nostra
  declarat. In scenam Lumnium &amp; Gorcomienses Martyres produco, qui
  in arena crudelitatis quidem, sed constantiae simul decertarunt.
  Lumnium dico, neque enim alteri hoc supplicium attribuo, quem nec
  mouere principis Auriaci mandatum, nec flectere Gorcomiensium &amp;
  Batauorum aliorum preces potuerunt. Habes historiam, Amice LECTOR,
  apud Estium Sty¬</p>
  <p>≤page=21≥</p>
  <p>lo fideli conscriptam, quam nec Michael ab Isselt, nec Surius
  diligentes huius aeui scriptores praeterierunt. Plures quidem apud
  illos in arena Martyres, quam in hac Scena nostra, sed loquentium [˂
  loquentiuu] numerus legitimum modum excessisset. Tacuimus ergo illos,
  non eiecimus. Tu LECTOR admitte laborem meum, &amp; certa mecum fauore
  tuo, vincar à te nunquam; aut certè victus, iterum te breui ex arena
  nostra Oratoria, quam paro, prouocabo.</p>
  <p>Vale.</p>
  <p>IN MARTYRES GORCOMIENSES NICOLAI VERNVLAEI</p>
  <p>MAXIMILIANI VIGNACVRTII IVRISCONSVLTI ODE.</p>
  <p>HVmanitate praeditum quem non quatit</p>
  <p>Acerbus horror, dum relatu percipit</p>
  <p>Heu quo furore perciti sceleri scelus</p>
  <p>Iunxere primi signa qui rebellia</p>
  <list type="ordered:arabic">
    <item n="5">
      <p>In principem extulere Batauis in plagis</p>
    </item>
  </list>
  <p>Dum lucida pietate, vitae moribus,</p>
  <p>Duris laboribusque bene meritos fidem</p>
  <p>≤folio=B3≥</p>
  <p>≤page=22≥</p>
  <p>Ius, fasque praeter, contumelijs, feris</p>
  <p>Cruciatibusque malè habitos, fractâ gula</p>
  <list type="ordered:arabic">
    <item n="10">
      <p>Neci dedere. O saeuiora Tygride,</p>
    </item>
  </list>
  <p>Hydroque calcato, lupoque pectora!</p>
  <p>Quis non flagrantioribus desideret</p>
  <p>Decreta sensibus tueri, Ecclesia</p>
  <p>Quae tradit, inque his immorari, &amp; immori</p>
  <list type="ordered:arabic">
    <item n="15">
      <p>Quacunque morte proferatur transitus.</p>
    </item>
  </list>
  <p>Dum voluit animo Martyrum nouendecim</p>
  <p>Tristibus in oris Batauiae patientiam?</p>
  <p>Qui corde nobili minas, tormentaque.</p>
  <p>Trucemque rabiem pertulêre feruidi</p>
  <list type="ordered:arabic">
    <item n="20">
      <p>Mundi caduca posthabentes commoda?</p>
    </item>
  </list>
  <p>Vitamque vitae sempiternae. Numini</p>
  <p>Fide colendo viuida, vultum nihil</p>
  <p>Perterriti, dedere sub pedibus necem.</p>
  <p>Qui nunc beatis coniungantur coetibus.</p>
  <list type="ordered:arabic">
    <item n="25">
      <p>Hoc Martyrum certamen inclytum, stylo</p>
    </item>
  </list>
  <p>Panxit diserto Vernulaeus, suscitans</p>
  <p>Immersa mundo corda, Lector, in tuum</p>
  <p>Conuerte fructum, spectate hunc Vates bonus.</p>
  <p>≤page=23≥</p>
</div>
<div type="level1" xml:id="main">
  <head>Main</head>
  <div type="level2" xml:id="personae-tragoediae.">
    <head>1. PERSONAE TRAGOEDIAE.</head>
    <p>Fides Catholica.</p>
    <p>Inquisitio Haeretica.</p>
    <p>Caluiniana.</p>
    <p>Haereses Lutherana.</p>
    <p>Memnonistica.</p>
    <p>Lumnius Comes à Marca.</p>
    <p>I. Duuenuordius Brilensis Praetor.</p>
    <p>Brederodius.</p>
    <p>Ministri Haeretici. Cornelius</p>
    <p>Andreas</p>
    <p>Captiui. N. Picus Minoritarum Gardianus.</p>
    <p>Hier. VVerdanus Vicarius.</p>
    <p>N. Poppelius Pastor Gorcomiensis.</p>
    <p>Nicasius Hezius Minorita.</p>
    <p>Leon. Vecchelius pastor Gorcom.</p>
    <p>Omalius Praefectus criminalis.</p>
    <p>Nuncius.</p>
    <p>Senex Gorcomianus.</p>
    <p>Fratres duo Nicolai Pici.</p>
    <p><hi rendition="simple:bold">Chori Batauorum, Catholicorum,
    Haeresum, Militum Gorcomianorum.</hi></p>
    <p>≤page=24≥</p>
    <p>NICOLAI VERNVLAEI GORCOMIENSES.</p>
  </div>
  <div type="level2" xml:id="actvs-i.-scena-i.">
    <head>3. ACTVS I. SCENA I.</head>
    <p>Fides Catholica.</p>
    <p>AETERNA Caelorum quies, Mundi Parens</p>
    <p>Motorque Ponti, fraena qui Boreae regens</p>
    <p>Et fulgurantis temperans flammas poli</p>
    <p>Telluris impresso plagas Nutu reples:</p>
    <p>≤line=5≥ Qui Noctis vmbras roscidae extincto die,</p>
    <p>Aurasque lucis sole flammato refers,</p>
    <p>Grauidosque nimbos imbre dissoluens nouo</p>
    <p>Imples opimos matris omniparae sinus</p>
    <p>Foecundus author. O Parens, hominum Parens!</p>
    <p>≤line=10≥ Quousque lenta torpet in sinu manus</p>
    <p>Sumptasque in aëre perdit vndanti faces</p>
    <p>(Immane fulmen) horrido strepitu secans</p>
    <p>Nuper rotatos nubis abruptae globos?</p>
    <p>Quousque coelos Ditis ignipotens cohors</p>
    <p>≤page=25≥</p>
    <p>≤line=15≥ Ructans Auernam dente flammiuomo Stygem</p>
    <p>Tentabit, &amp; vacuos suo lapsu polos</p>
    <p>Virtutis inuidebit otium viris?</p>
    <p>Librata medio Terra vix steterat polo</p>
    <p>Informe distinguens Chaos; vixdum face</p>
    <p>≤line=20≥ Radiare multâ coeperat Diuûm domus</p>
    <p>Terram serenans, cum superbo Rex dolo</p>
    <p>Orbis sepulti fictiles suadens Deos</p>
    <p>Inuasit orbem. Quantus error hinc fuit!</p>
    <p>Stabat per aras Numen aurum, nec nisi</p>
    <p>≤line=25≥ Acerra saxo fumigabat odoribus.</p>
    <p>Ac insolens dum coecitas semper nouo</p>
    <p>Errore crescit, omnis in Stygem ruit</p>
    <p>Damnata Tellus: perditis Vmbris via</p>
    <p>Feruet, &amp; Auerni Nauta lassatur Charon.</p>
    <p>≤line=30≥ Tandem sed aethere fulsit emissum iubar,</p>
    <p>Et duplicatâ qui trabe pependit Deus</p>
    <p>Fractâ triumphans Morte reclusit polos.</p>
    <p>Simulque laxatâ sepultorum domo</p>
    <p>Vicit tyrannos. Tunc ego magni Fides</p>
    <p>≤line=35≥ Propago Coeli Pneumatis multo sacri</p>
    <p>Adiuta flatu, barbarosque dum licet</p>
    <p>Calcans furores iura reddidi solo;</p>
    <p>Quae collibus superba septem Gentium</p>
    <p>Orbisque Princeps Roma recipiens, Fidem</p>
    <p>≤line=40≥ Dominam simul tenuit, simul sedem dedit.</p>
    <p>≤folio=B5≥</p>
    <p>≤page=26≥</p>
    <p>Et qua tumentes Nerei fluctus sinu</p>
    <p>Concludit Amphitrite, qua rapidis potens</p>
    <p>Imas quadrigis concoquit Phoebus plagas.</p>
    <p>Bissena dum vox impios mactat Deos,</p>
    <p>≤line=45≥ Regumque frustra saeuientum dexteras</p>
    <p>Immota lassat, thure fumantes nouo</p>
    <p>Accepit aras Christus, Orbis (pró decus!)</p>
    <p>Secundus author, &amp; hominum parens homo.</p>
    <p>Nunc quid timeo? rursumne saeculo dabunt</p>
    <p>≤line=50≥ Adulterinum fabulae veteres Iouem</p>
    <p>Rursumne fata Delphico strepitu ciens. [˂Ruesumne]</p>
    <p>Cortina, caecos ludet ambiguo viros?</p>
    <p>Heu heu nefas! consurgit impetu nouo</p>
    <p>Fraenator Vmbrarum nigrae Numen stygis.</p>
    <p>≤line=55≥ Et Noctis, &amp; Erebi sacros partus trahens.</p>
    <p>Sub lucis auras, dulcibus prensat mea</p>
    <p>Imperia iaculis, &amp; suis audet Deum</p>
    <p>Mouere terris. Iam retortos Haeresis,</p>
    <p>Armans lacertos, tracta prosternit truci</p>
    <p>≤line=60≥ Simulachra ferro, nec facratis temperat [˂
    Simubachra]</p>
    <p>Aris, tonantes fulminum ridens faces,</p>
    <p>Minasque caeli. Scelere vascitur scelus.</p>
    <p>Et dum cruoribus ebrius nescit furor</p>
    <p>Vel fraena ferre, vel remitti tempore</p>
    <p>≤line=65≥ Bacchatur impatiens, &amp; oppugnat Deum.</p>
    <p>Quo quo furor! quis ah ad aras hoc scelus</p>
    <p>≤page=27≥</p>
    <p>Auertet incestum? rapit Cereris sacrae</p>
    <p>Blasphema depositum manus, simul in suo</p>
    <p>Trepidat scelere, nec attamen ponit scelus.</p>
    <p>≤line=70≥ Flammas, lutum, feras, &amp; vrgens quod dolis</p>
    <p>Suggerit Auernus, quaerit in poenam Deo.</p>
    <p>Quisquis profano denegat vultu fidem,</p>
    <p>Latiumque Patrem, iuuit, &amp; suos tenet</p>
    <p>Dominus lares: ast pellor, &amp; eruor mihi</p>
    <p>≤line=75≥ Dum foedat ora, cogor exilium sequi.</p>
    <p>O misera Tellus! misera Terrigenum phalanx!</p>
    <p>Quousque saeuis, &amp; tuum nescis bonum</p>
    <p>Errore coeca? Senties heu mox graues</p>
    <p>Ab axe flammas, dum tuo fastu polus</p>
    <p>≤line=80≥ Ingemit onustus, &amp; tibi iustus furor</p>
    <p>Clausis Auernos carceres laxat polis.</p>
    <p>Age ô Bataua gens, nimis, nimis heu mihi,</p>
    <p>Crudelis! insani furoris dum calent</p>
    <p>Limphata vino corda, totos huc vome</p>
    <p>≤line=85≥ Insanientis impetus tyrannidis.</p>
    <p>Impelle ferrum, cesso, discedo tuis</p>
    <p>Fides ab oris. O Tonans magnae metus</p>
    <p>Telluris, &amp; superi potens Rector poli,</p>
    <p>Siccine salutis grande pretium, cuspide</p>
    <p>≤line=90≥ Exhaustus area tuus perijt cruor?</p>
    <p>Ergóne ligni tormina bibisse est parum,</p>
    <p>Calicemque mortis? Sed suo pereunt dolo</p>
    <p>≤page=28≥</p>
    <p>Homines, &amp; audax liberi sensus leuem</p>
    <p>Sequitur voluntas impetum: credit sibi</p>
    <p>≤line=95≥ Nec audit, intus conscientiam loqui</p>
    <p>Dum furua tenebris vanitas mentem premit.</p>
    <p>Ah quid moror? iam iam Bataue ratum est tuis</p>
    <p>Abire terris. Ibimus, sed heu! prius</p>
    <p>Cruoris alti flumen, &amp; rabidum manus</p>
    <p>≤line=100≥ Cernam furentis impetum, lachrymas ferens</p>
    <p>(Nefas) cruentis ossibus fidei Patrum.</p>
    <p>Incipe ratum est, peruersitas tua dum rata est.</p>
  </div>
  <div type="level2" xml:id="scena-ii.">
    <head>4. SCENA II.</head>
    <p>Haereses tres, Caluiniana, Lutherana, Memnonistica.</p>
    <p>CAL Ardentis ergo Solis, &amp; Mundi iubar</p>
    <p>≤line=105≥ Intuor? Auerni liquimus piceas Iouis</p>
    <p>Domos Sorores, &amp; pede premimus virûm</p>
    <p>Theatra campos? hem suauis vt mea</p>
    <p>Iam ludit aura fauce? Carpite, carpite</p>
    <p>Solem, Sorores, noctis assuetae nigros</p>
    <p>≤page=29≥</p>
    <p>≤line=110≥ Haurire fumos &amp; Acheronthaeos lacus.</p>
    <p>Non Manibus Erebi Dijs; mundo sumus</p>
    <p>Saeclisque natae, gentis augustae lues</p>
    <p>Vicario quam Roma dominatu regit.</p>
    <p>Vt astra noster (sic repetit imi parens</p>
    <p>≤line=115≥ Fraenator Orci) vertat accinctus suis</p>
    <p>Labor venenis, &amp; redemptos saucio</p>
    <p>Populos Magistro. Lucis ergo iam nouas</p>
    <p>Haurimus auras nocte mutantes diem.</p>
    <p>LVTH. Quo quo vocamur? Ecquis Vmbrarum iubes</p>
    <p>≤line=120≥ Linquere lacunas? an venenatos lacus</p>
    <p>Non amplius Cocytus ardescens meis</p>
    <p>Oculis propinat? non meas aures quatis</p>
    <p>Armata feritas mortis ipsius truces</p>
    <p>Lacerans dolores? Euge Noctium Parens</p>
    <p>≤line=125≥ Pluto, tenemus orbis aduersi plagas,</p>
    <p>Et sentiet onus Styx ruinas quae coquit</p>
    <p>Mortalium viuace flamma. Sic ratum est</p>
    <p>Sentiet, &amp; haud reliquimus frustra specus</p>
    <p>Caliginosae gentis vmbras, Manium</p>
    <p>≤line=130≥ Pabula, simulque domos, &amp; aeterni graue</p>
    <p>Tormen doloris. Huc, Sorores, huc pati</p>
    <p>Solare iubar, &amp; mutuas Lunae faces</p>
    <p>Discite; sepultae Noctis &amp; Ditis quidem</p>
    <p>Sum Gnata, sed sub lucis auras me tulit</p>
    <p>≤page=30≥</p>
    <p>≤line=135≥ Foetentium Memnon voluptatum parens,</p>
    <p>Christique carnis hostis &amp; suo simul</p>
    <p>Carolstadius inuisa saeculo lues.</p>
    <p>Vestra soror attamen ô, sorores, dum licet,</p>
    <p>Et nos eodem foeto ventre Nox tulit</p>
    <p>≤line=140≥ Mundi ruinas. LVTH. Illa magni Succubi</p>
    <p>Ditis, dolique Mater vmbrarum, parens</p>
    <p>Errantium, foedata concubitu louis</p>
    <p>Nuper profundi, nostra partu marcido</p>
    <p>Effudit Orco membra; mox hominum plagas</p>
    <p>≤line=145≥ Adire iussit, insolentiae Pater,</p>
    <p>Superbiae soboles Lutherus, &amp; mei</p>
    <p>Conuiua Patris. Ille Romanae sacer</p>
    <p>Contemptor aulae, iuris inuentor noui,</p>
    <p>Qui veste iuratam relicta cellulam,</p>
    <p>≤line=150≥ Et poenitendos deserens Fidei lares;</p>
    <p>Transcripsit aeuum ingentioribus malis.</p>
    <p>CAL. Etiam mihi ab Ioue tertio sacrum genus</p>
    <p>Genitrice Nocte: quicquid Vmbrarum domos</p>
    <p>Habitat, &amp; Orci quisquis obseruat dolus</p>
    <p>≤line=155≥ Natale limen, aut putribus adstat vadis</p>
    <p>Seu Gorgones, seu Scylla, Sphynges, aut Canes</p>
    <p>Hydraque renascens, omne tandem in hoc scelus</p>
    <p>Partu laborauit. Sed ô Pluto parens</p>
    <p>Vinceris, &amp; Orbis maius inuenit scelus.</p>
    <p>≤page=31≥</p>
    <p>≤line=160≥ Alia mihi Caluinus ora vultibus</p>
    <p>Formauit atris, &amp; venenato dedit</p>
    <p>Afflare mundum spiritu. Tu etiam soror</p>
    <p>Ignosce, lucis vincitur genitor tuae</p>
    <p>Lutherus, &amp; scelere nouissimum scelus</p>
    <p>≤line=165≥ Surgit priore maius. Ingens hoc fuit</p>
    <p>Bonum Barathro, Francicos fugiens agros</p>
    <p>Foedum notato stygma quod dorso tulit</p>
    <p>Liliger, &amp; ardenti libidinum face</p>
    <p>Vicit pudorem. Nesciebat tunc stygem</p>
    <p>≤line=170≥ Derisor Orci, sed Charonthaeas tamen</p>
    <p>Lassauit vndas clade numerosâ virûm</p>
    <p>Suoque fato. Nunc sed ô quis huc vocas</p>
    <p>Adire superos, &amp; tibi parum est nisi</p>
    <p>Cunctas sepulti possides Orbis Deas?</p>
    <p>≤line=175≥ Bataue, Bataue vocas? Sorores huc cito</p>
    <p>Properate gressus, nescit antiquum scelus</p>
    <p>Gens ausa coelos aggredi, &amp; Regis iugum,</p>
    <p>Fideique tollere nata sacratos Patres.</p>
    <p>MEMNON. Illa illa nos Rectoris astrorum Fides</p>
    <p>≤line=180≥ Alumna, &amp; hanc quae Relligio matrem fouet</p>
    <p>Hactenus abegit. Patimur? &amp; nos, nos Stygis</p>
    <p>Credimus alumnas? O Sorores, dum lues</p>
    <p>Paratur Orbi, quicquid hausimus mali</p>
    <p>≤page=32≥</p>
    <p>Erebi sub antris, &amp; Styge bibimus nigra</p>
    <p>≤line=185≥ Promere necessum est: omne poscit haec scelus</p>
    <p>Bataua Tellus Regis &amp; simul Dei</p>
    <p>Vertens honores. Quisquis olim Colchydem</p>
    <p>Tenuit furor, cum fratris &amp; prolis necem</p>
    <p>Lacerauit audax; quaeque mouit Atreum</p>
    <p>≤line=190≥ Immanis Ira sanguinem quando Patri</p>
    <p>Sobolis propinans terruit Erebi Deos,</p>
    <p>Huc huc laborent, omnis huc furiat furor</p>
    <p>Fraudesque sudent: non negotio Fides</p>
    <p>Facili fugatur, vincit illam sed cruor.</p>
    <p>≤line=195≥ LVTH. Vincetur, &amp; Batauûm profuga linquet
    solum.</p>
    <p>Commune testor Numen Vmbrarum Deum</p>
    <p>Patremque nostrum; non ita capita nos sacra</p>
    <p>Genuit, vel anguineo beauit spiritu.</p>
    <p>Non fabulae sumus, Vetustas quas sibi</p>
    <p>≤line=200≥ Finxis dolosè Manium quando domus</p>
    <p>Fallace Furias mente credidit Deas</p>
    <p>Fabula Megara est; fabula Alecto soror</p>
    <p>Et torua Tisiphone; sed hoc nostrum genus</p>
    <p>Numenque certum est, quod sibi nimium Fides</p>
    <p>≤line=205≥ Immane sentit. Quicquid igitur hoc meum</p>
    <p>Cum fraude pectus abdit ilicet vomam.</p>
    <p>Laus ista restat sola, si pereat Fides.</p>
    <p>CAL. Quid ô moramur? nescit amplius moras</p>
    <p>≤page=33≥</p>
    <p>Batauus, &amp; Hispanum rebelli dum iugum</p>
    <p>≤line=210≥ Ceruice frangit, nos, Sorores, nos vocat.</p>
    <p>Negasse Regem non cupit, nimis est nimis</p>
    <p>Paruum hoc scelus, si iura possideat Fides</p>
    <p>Antiqua regnans. Euge Pluto da nouas</p>
    <p>Vires, &amp; atro quicquid exercet sinu</p>
    <p>≤line=215≥ Crudelitatis Orcus indulge tuis,</p>
    <p>Batauaeque proli: vindicabis sic tuos</p>
    <p>Ab axe lapsus, dum suis pelles Deum</p>
    <p>Regionibus. Cito, cito, rumpite, rumpite</p>
    <p>Moras, Sorores, concidat quicquid Fides</p>
    <p>≤line=220≥ Romana fraenat. MEM. Aderit Vmbrarum pater,</p>
    <p>Negotium molimur illi dum nouum.</p>
    <p>Id restat, exquiratur vt quisquis Fidem</p>
    <p>Simulans recondit, aut suo recipit lare</p>
    <p>Latij secutus sacra Pontificis, statim</p>
    <p>≤line=225≥ Moriens cruore tingat vndanti solum.</p>
    <p>LVTH. Cruore surgat hoc scelus; sic sic timor</p>
    <p>Ferocitasque plebis animos hauriet,</p>
    <p>Auara vitae quae fugacibus Deum</p>
    <p>Postponet auris. CALVIN. Sic eundem est; nascitur</p>
    <p>≤line=230≥ Magno scelus principio, &amp; euincit vias</p>
    <p>Natum minores: nec tamen communis est</p>
    <p>Fundendus hoc scelere cruor; sacer cruor</p>
    <p>≤folio=C≥</p>
    <p>≤page=34≥</p>
    <p>Sit via cruoris, legis &amp; genitor nouae.</p>
    <p>Quaerendus ille mox Sorores: sed venit</p>
    <p>≤line=235≥ En qualis Vmbra? Tartari sacrum genus</p>
    <p>Nec fallor, hanc iuuamen immittit Pater.</p>
  </div>
  <div type="level2" xml:id="scena-iii.">
    <head>5. SCENA III.</head>
    <p>Inquisitio, pugionibus cincta,</p>
    <p>facem &amp; gladium gestans.</p>
    <p>AVriga lucis, Magne genitor saeculi</p>
    <p>Qui flammeas super aethera quadrigas trahens,</p>
    <p>Et noctis Vmbras feruidis secans rotis,</p>
    <p>≤line=240≥ Mundum renato restituis oculis die,</p>
    <p>Retine quadrigas, conde fulgentes tui</p>
    <p>Radios nitoris, humor aut si quis polos</p>
    <p>Tacitis pererrat fluctibus, deinceps age</p>
    <p>Extingue flammas, sufficit tua non meo</p>
    <p>≤line=245≥ Lux clara sceleris Ditis ardentes peto</p>
    <p>Faces, profundae lumen aeternum Stygis.</p>
    <p>Recede Phoebe, poscor &amp; pridem vocat</p>
    <p>Bataua Tellus fraudis &amp; nouae parens</p>
    <p>Crudelitatis. Huc feror, feror, feror.</p>
    <p>≤line=250≥ Auerte vultus Phoebe, mox certabitur</p>
    <p>≤page=35≥</p>
    <p>Omni scelere, cruore nec rabies sacro</p>
    <p>Placabitur sitiens cadauerum luem,</p>
    <p>Nefasque longum: munus hoc superest meum</p>
    <p>Crudelitati quaerere labores nouos</p>
    <p>≤line=255≥ Romana quos dabit Fides, &amp; hanc suis</p>
    <p>Quicunque celat laribus antiquae memor</p>
    <p>Propaginis. Sic accola Maris me vocat</p>
    <p>Donatus astris Batauus: hoc quoque est meum</p>
    <p>Seruire munus perditis. Illa, illa, ego</p>
    <p>≤line=260≥ Latium perosa Numen, &amp; fidei Patres</p>
    <p>Quos iure fraenatos secundo Pontifex</p>
    <p>Tarpeius effert; fraudis improbae Dea,</p>
    <p>Opum Voratrix, Auida sacratae necis:</p>
    <p>Cui Britannus impotens mentis dedit</p>
    <p>≤line=265≥ Videre lucem nuper, &amp; cruoribus</p>
    <p>Satiauit altis. O pater satis est, pater</p>
    <p>Ignosce, quicquid Anglico tenuit Fides</p>
    <p>in Orbe, perijt, abijt, extinxi, dedi</p>
    <p>Flammis, &amp; vni paret Anglia Haeresi.</p>
    <p>≤line=270≥ Nunc nunc sed ô nunc auocor; vincit tuam</p>
    <p>Crudelitatem Batauus, &amp; maius ferox</p>
    <p>Aperit nefas, dum iura Regis, &amp; Dei</p>
    <p>Vno reuellit scelere; quod longâ nece</p>
    <p>Insana sancit dextra pignus Haeresis</p>
    <p>≤line=275≥ Motique Regis. Sed moras, moras pati</p>
    <p>Nequit Ira: Adeste, adeste, quotquot Rex Stygis</p>
    <p>≤folio=C2≥</p>
    <p>≤page=36≥</p>
    <p>Indulsit vltrices Batauorum dolis [&lt; Indusit]</p>
    <p>Furcas, &amp; his regionibus statuit Deas.</p>
    <p>Vulnera, dolos, venena, perfidiam, neces</p>
    <p>≤line=280≥ Vno hauriam calice simul, doceam simul.</p>
    <p>Parere certum est, &amp; Bataue tuo viam</p>
    <p>Sceleri dabo: sic crescet in nefas scelus.</p>
  </div>
  <div type="level2" xml:id="scena-iv.">
    <head>6. SCENA IV.</head>
    <p>Haereses tres, &amp; Inquisitio.</p>
    <p>CAL. Sic euge nostris apta votis ô Dea</p>
    <p>Domitrix Quiritium; Britannus quam ferox</p>
    <p>≤line=285≥ Regione donat, &amp; Batauus optat sibi</p>
    <p>Vocatque iustam Regij vltricem iugi</p>
    <p>LVTH. Salue dolorum Mater, exilî parens.</p>
    <p>En adsumus, quas Batauus vltrices suis</p>
    <p>optauit oris, &amp; furentibus Stygem</p>
    <p>≤line=290≥ Votis poposcit. Perge, quaere, non modus</p>
    <p>Pudorve sistat concitatam, non leuis</p>
    <p>Crudelitatem nutriat rabies tuam;</p>
    <p>Et esse si fas Haeresi, pereat Fides.</p>
    <p>INQ. Furere necessum est, nec dabit aliter viam</p>
    <p>≤page=37≥</p>
    <p>≤line=295≥ Romana Nympha, nec statuet irae modum</p>
    <p>Hispana sceptro regna moderator tenens.</p>
    <p>Non ibo? Satis est, Bataue venio dum vocas,</p>
    <p>Et Terra quanquam Numen excepit meum</p>
    <p>Natalis aula, tertium tamen Iouem</p>
    <p>≤line=300≥ Agnosco auum; Pater est Britannus, &amp; simul</p>
    <p>Batauus rebellis. Sic decet sceleris duo</p>
    <p>Principia magni magna sint. Nunc ergo nunc</p>
    <p>Agite Sorores, vestra sum simul Soror.</p>
    <p>Quod restat inflammer venenis, &amp; furor</p>
    <p>≤line=305≥ Ardore surgat: ferte Tartareas bibam</p>
    <p>Fraudes dolosque &amp; flammeis quicquid vadis</p>
    <p>Deuoluit Acheron. MEMN. Vnus en fraudes calix</p>
    <p>Et vniuersos accipit Erebi dolos</p>
    <p>Iraeque flammas, &amp; cruoris improbam</p>
    <p>≤line=310≥ Acuit sitim. INQV. Quid vnus omnium calix</p>
    <p>Ternaque venena solus accipit latex?</p>
    <p>CAL. Equidem colore terna, sed tamen est sapor</p>
    <p>Epotus idem: seu Lutheranum bibas</p>
    <p>Virus, venena aut Memnonis gustu putri;</p>
    <p>≤line=315≥ Seu nostra libes, semper vnus est sapor</p>
    <p>Vt praeda pereat Tartari quisquis soli</p>
    <p>Incola bibit. LVTH. Quin vultibus Genitor ferox</p>
    <p>≤folio=C3≥</p>
    <p>≤page=38≥</p>
    <p>Nos fecit aduersis, eosdem sed dedit</p>
    <p>Animos sub Vmbris, vt loquelâ dispares</p>
    <p>≤line=320≥ Hostesque vultu, mente fallaci pares</p>
    <p>Erebi impleamus clade multiplici lacus.</p>
    <p>MEM. Euge ergo sume, potus hic dabit liquor</p>
    <p>Quodcunque Pluto pallidâ potat Styge.</p>
    <p>INQ. Audi vagantum Domina Syderum, sacrae</p>
    <p>≤line=325≥ Genitrix quietis, solis infestos ciens</p>
    <p>Equos quadrigis, Numen obscurum Stygis</p>
    <p>Nox atra. Magne Ditis Arbiter &amp; Deus</p>
    <p>Crudelis, audi. Tu quoque Bataue huc tuo</p>
    <p>Attende sceleri, noxijs sic nam decet</p>
    <p>≤line=330≥ Animer venenis, vt tuo sceleri viam</p>
    <p>Insana pandam: quicquid est sumo tibi</p>
    <p>Pro teque sumo. MEM. Merge pectoris tui</p>
    <p>Totas latebras, noueris, cunctum scelus.</p>
    <p>INQ Ira, ira, Coelum, Terra, Tartare, improbas</p>
    <p>≤line=335≥ Miscete vires. Quo feror? quo, quo feror?</p>
    <p>Quis ominosus vrget incertos furor</p>
    <p>Gradus? quis obscurat mihi mentis diem</p>
    <p>Caliginosus error? O sitis sitis!</p>
    <p>O quanta fauces ignit, &amp; cordis vias</p>
    <p>≤line=340≥ Fibrasque adurit? Nosco munus hoc meum, est</p>
    <p>Fundere cruorem; solus hic poterit cruor</p>
    <p>Leuare fauces. Ipsa mens ardet quoque.</p>
    <p>≤page=39≥</p>
    <p>Quid est? sitire mentis arcanum solet?</p>
    <p>Ferant rapinae cuncta iustorum bona,</p>
    <p>≤line=345≥ Mens ista sitit, aurum leuabit hanc sitim,</p>
    <p>Opesque pulsis dextra quas Dominis sibi</p>
    <p>Auara rapiet. Pareo, furor ô furor!</p>
    <p>Saeuire certum; bella, bella saeculo</p>
    <p>Pariam rebelli, dura quae damnent pij</p>
    <p>≤line=350≥ Formidet eiectus Tonans, &amp; quae gemens</p>
    <p>Deploret aeternum Fides. Nunc dum licet,</p>
    <p>Et certa per me principia tenet scelus</p>
    <p>Vestra &amp; Sorores nobilis Batauia.</p>
    <p>Abite, rumpite, caedite, Batauus vocat</p>
    <p>≤line=355≥ Vocat? quid ô moramur? hac ergo Fides,</p>
    <p>Pereat Fides, &amp; dente mortuo premat</p>
    <p>Terram Quiritum quisquis immanem volet</p>
    <p>Regem fateri; vel suis opibus carens</p>
    <p>Externa pauper regna sollicitet prece.</p>
    <p>≤line=360≥ O Belgium quantos ruinis heu tuis</p>
    <p>Addes dolores? quantus immerget cruor</p>
    <p>Quae fata flebis? Sed ratum est, dabit hic dies</p>
    <p>Principia sceleri; vrget Batauus, &amp; suum</p>
    <p>Nescit furorem. Caeca quoque ruo, tamen</p>
    <p>≤line=365≥ Ruo, nec excitos tenere spiritus</p>
    <p>Ebria venenis corda possunt. Sic moras</p>
    <p>Rumpere decet: abeo Bataue tandem faue,</p>
    <p>Scelus ordior, Regem &amp; Deum tanget scelus.</p>
    <p>≤folio=C4≥</p>
    <p>≤page=40≥</p>
    <p><hi rendition="simple:bold">CHORVS BATAVORVM CAtholicorum in
    exilium abeuntium.</hi>*</p>
    <p>Pueri Senioribus mixti.</p>
    <p>SEN. O lenta nimis tempora vitae,</p>
    <p>≤line=370≥ Foeta senectus, aeui satura,</p>
    <p>Tremulo ducens lucis ab ore</p>
    <p>Labilis auras: quaeque sepulchrum</p>
    <p>Melius strato corpore premeres</p>
    <p>Patuli pondus debile mundi:</p>
    <p>≤line=375≥ Viuimus ergo? viuimus, &amp; iam</p>
    <p>Linquere patrios dura penates</p>
    <p>Sors iubet. Eheu tempora! Diuûm</p>
    <p>Vbi nunc quondam templa vocatos</p>
    <p>Retinent cultus? vbi nunc humilis</p>
    <p>≤line=380≥ Gratia vulgi laeta serenat</p>
    <p>Animos rectis moribus aptans?</p>
    <p>Patria sero perdita luges,</p>
    <p>Et tua multis lumina lachrymis</p>
    <p>Nuper auitae lucis honores</p>
    <p>≤page=41≥</p>
    <p>≤line=385≥ Repetunt raptos. Flere necessum est;</p>
    <p>Flere sed eheu tempus auorum</p>
    <p>Flebilis aeui sorte redundat,</p>
    <p>Miseris tamen est flere necessum.</p>
    <p>PV. Quo quo patriae tecta parentes</p>
    <p>≤line=390≥ Linquimus, &amp; fors dubio rapimus</p>
    <p>Tramite campos? ergóne nostros</p>
    <p>Amplius hilaris Patria lusus</p>
    <p>Non feret? Eheu moesta iuuentae</p>
    <p>Gaudia nostro quam cito fletu</p>
    <p>≤line=395≥ Teneros aeui laeditis annos?</p>
    <p>SEN. Cogunt subiti fulmina fati,</p>
    <p>Sortis &amp; atrae turgida rabies,</p>
    <p>Optima pueris, vltima senibus</p>
    <p>Meritâ spoliat tempora luce.</p>
    <p>≤line=400≥ Gnati, Gnati, fuit haec equidem</p>
    <p>Patria Tellus optima Tellus.</p>
    <p>Sed fuit, &amp; nunc texere ludos</p>
    <p>Plena ruinis tempora prohibent.</p>
    <p>Flebilis eheu Patria nobis!</p>
    <p>≤line=405≥ Quam tibi multos illa dolores</p>
    <p>Sedula fautrix impietatis</p>
    <p>Haeresis adfert? nuper amica</p>
    <p>Calidas sacrae sedis ad aras</p>
    <p>Thura ferebas Superûm Domino:</p>
    <p>≤line=410≥ Nunc (ô miseris cladibus omen!)</p>
    <p>≤folio=C5≥</p>
    <p>≤page=42≥</p>
    <p>Numina sacris pellis ab aris.</p>
    <p>Nuper Ibero grata Monarchae.</p>
    <p>Mente tenebas iura fideli;</p>
    <p>Renuis sed nunc perfida Regem:</p>
    <p>≤line=415≥ Et tibi legis iura dolosae</p>
    <p>Eligis, ah, ah, peritura breui!</p>
    <p>Gnati, Gnati longior hora</p>
    <p>Mala maiori cumulat sorte:</p>
    <p>Sistite lachrymas paruaque vestris</p>
    <p>≤line=420≥ Iungite per iter brachia patribus.</p>
    <p>PV. Ibimus ergo? parua nec aetas</p>
    <p>Patrijs eheu crescet in oris?</p>
    <p>Subitae nimis ô, duraeque vices!</p>
    <p>Vidimus eheu patriam vixdum</p>
    <p>≤line=425≥ Auidas quae nos lucis in auras</p>
    <p>Fudit &amp; arcto gremio fouit,</p>
    <p>Linquimus &amp; iam semper amandam.</p>
    <p>SEN. Serae nimis ô duraeque vices!</p>
    <p>Blanda iuuentae tempora vitam</p>
    <p>≤line=430≥ Mollibus auctam tenuere bonis:</p>
    <p>Ignota mali subiti Domina</p>
    <p>Fuit, &amp; passu dubio casus.</p>
    <p>Nunc ó serae, duraeque vices!</p>
    <p>Portat anhelans fata Senectus</p>
    <p>≤line=435≥ Ferre quod annis plena iuuentus</p>
    <p>Pondere nimio fessa nequiret.</p>
    <p>≤page=43≥</p>
    <p>Sed sorte moras tempora properant.</p>
    <p>Et sibi lachrymas auget amando</p>
    <p>Animus praesens, Ibimus ergo,</p>
    <p>≤line=440≥ Vale, vale Batauia.</p>
    <p>PV. Valete nostris cogniti</p>
    <p>Lusibus agri, &amp; patrum domus</p>
    <p>Nostris fideles lachrymis,</p>
    <p>Patria vale, Patria vale.</p>
    <p>≤line=445≥ SEN. O insularum maxima</p>
    <p>Domina maris Batauia:</p>
    <p>Patria fidelis hactenus,</p>
    <p>Sedes amabilis hactenus</p>
    <p>Vale, vale Batauia.</p>
    <p>≤line=450≥ PV. Valete Manes optimi</p>
    <p>Sepulchra clausa quos Patrum</p>
    <p>Sub puluere modico tegunt.</p>
    <p>Ibimus, &amp; heu per exteros</p>
    <p>Trahemus agros funera</p>
    <p>≤line=455≥ Patria vale, Patria vale.</p>
    <p>SEN. Miseri sed heu, miseri sed heu!</p>
    <p>Quonam benignam sors viam</p>
    <p>Deducet, &amp; tardos pedes?</p>
    <p>Faue Brabantia nobilis,</p>
    <p>≤line=460≥ Laudata Principum domus.</p>
    <p>Fauete Flandri gens potens;</p>
    <p>Et qui remotioribus</p>
    <p>≤page=44≥</p>
    <p>Batauos rebelles terminis</p>
    <p>Ab orbe vestro pellitis.</p>
    <p>≤line=465≥ Venimus, &amp; paruos lares</p>
    <p>Petimus, iubet sic dura sors.</p>
    <p>Bataui quidem sed exules,</p>
    <p>Fidi, nec hostes impij.</p>
    <p>O dura sors! Patria vale,</p>
    <p>≤line=470≥ Patria vale. Cedimus, &amp; heu</p>
    <p>Soluimus arenis has tuis</p>
    <p>Lachrymas, &amp; in lachrymis preces</p>
    <p>Doloris indices grauis,</p>
    <p>Amoris indices noui.</p>
    <p>≤line=475≥ O qui tonantes ignium fraenas faces</p>
    <p>Cum nube fracta Mundus agnoscit polum.</p>
    <p>Immane Numen Orbis, &amp; Stygij tremor</p>
    <p>Solus Tyranni: Fata si crudelibus</p>
    <p>Armata clauis fortioribus regis</p>
    <p>≤line=480≥ Potens habenis; sortis &amp; miserae dolos</p>
    <p>Irasque Caeli proximas Batauiae</p>
    <p>Parcae laborant: Age Deus, hominum Deus,</p>
    <p>Per illa quondam flumina cruoris tui</p>
    <p>Vndante lateres; per horridum capitis decus,</p>
    <p>≤line=485≥ Spinosa serta, sustine fati graues</p>
    <p>Per astra moles, flammeosque irae globos;</p>
    <p>Et quod quod Orcus inuidens properat malam</p>
    <p>Abimus, vrbes linquimus, &amp; olim lares</p>
    <p>≤page=45≥</p>
    <p>Fidei paternos: exules sequimur Fidem,</p>
    <p>≤line=490≥ Lachrymasque munus vltimum Patriae damus.</p>
    <p>Respice Deus, miserere Patriae Deus.</p>
  </div>
  <div type="level2" xml:id="actvs-ii.-scena-i.">
    <head>8. ACTVS II. SCENA I.</head>
    <p>Lumnius Comes à Marca.</p>
    <p>O Lux, &amp; orbis vita, temporis pater</p>
    <p>Aurate phoebe, publicum mundi iubar!</p>
    <p>Ergon’ quadrigas extulisti flammeis</p>
    <p>≤line=495≥ Alacres habenis, &amp; per aetheris plagas</p>
    <p>Tremulo rubescunt luminis radio faces?</p>
    <p>O nox, &amp; vmbrarum vices! Nutrix simul</p>
    <p>Genitrixque somni, publicae silentium</p>
    <p>Quietis; Ergon’ sustulisti iam nigram</p>
    <p>≤line=500≥ Ab orbe pallam, mille, quam rutilis tegunt</p>
    <p>Facibus per oras astra Caelorum decus?</p>
    <p>Lumen ne cerno? solis oculos num meos</p>
    <p>Radij recludunt, nec furoris impotens</p>
    <p>Animus labores dexterae feruens opus</p>
    <p>≤line=505≥ Resumit? heu mora lenta, lenta prô nimis</p>
    <p>Tardumque militum nefas! cur (heu dolor!)</p>
    <p>≤page=46≥</p>
    <p>Nondum cruores perfidorum fas mihi</p>
    <p>Haurire ferro? Iam nimis, diu nimis</p>
    <p>Clausi labores carceris pretium sui</p>
    <p>≤line=510≥ Sceleris reportant, occupata quos suis</p>
    <p>In arce claudit vinculis Gorcomium.</p>
    <p>Illa, illa Regis turba Romani sequax</p>
    <p>Fex orbis, &amp; Iberi ministra gens Ducis.</p>
    <p>Adhucne spirant, &amp; suo vultu iubar</p>
    <p>≤line=515≥ Violant diurnum? Carcer, ah nimium leuis</p>
    <p>Poena sceleris! Cruor, cruor nostrae faces</p>
    <p>Extinguat irae, debitoque furor premens</p>
    <p>Delicta supplicio ruinis opprimat</p>
    <p>Romana quicquid iura fraenant, aut suo</p>
    <p>≤line=520≥ Ab Occidente torquet Hispanus furor,</p>
    <p>Batauumque nescit nomen, &amp; fidem pati.</p>
    <p>O Insularum domina; moderatrix maris.</p>
    <p>O nobilis Batauia. Thetys quam suo</p>
    <p>Concludit imperio; cui famulantibus</p>
    <p>≤line=525≥ Neptunus vndis, quicquid Eous sinu</p>
    <p>Diuite recondit; quicquid Occasus Tago</p>
    <p>Foelice voluit aureas bibens aquas;</p>
    <p>Aut quod perustis feruidus sol in plagis</p>
    <p>Indulget vrbibus; omne suppeditat sua</p>
    <p>≤line=530≥ Batauiae; vt sit sola, quod aliae simul.</p>
    <p>Quid ergo? dulce liberi munus iugi</p>
    <p>Non senties; semperque regias tremens</p>
    <p>≤page=47≥</p>
    <p>Horrebis audacis secures impetus?</p>
    <p>Prô nimius, &amp; durans tumor! Batauia,</p>
    <p>≤line=535≥ Quid agis? quid, ô quid lenta iners, perterrita</p>
    <p>Eneruis, expaues? Age tibi Lumnius,</p>
    <p>Lumnius, ego ille, terror, &amp; fidei lues</p>
    <p>Vitima Quiritum, Liberi vindex iugi,</p>
    <p>Quem pauet Iber, suspirat, &amp; nimium grauem</p>
    <p>≤line=540≥ Ecclesiae soboles latinae non suos</p>
    <p>Fugiens per agros trepidat. Heu sed heu tamen,</p>
    <p>Respirat, &amp; frustra labores exili</p>
    <p>Patitur gemiscens, nisi coactos hic vomat</p>
    <p>In dura carcer supplicia. Quid impotens</p>
    <p>≤line=545≥ O ira cessas! surgit ab odio furor,</p>
    <p>Languescit idem cum suo impetu nequit</p>
    <p>Saeuire frendens. Syderum Dux, non tuos</p>
    <p>O Phoebe vultus, debui, sed hic prius</p>
    <p>Cernere trahentes vltimae lucis diem</p>
    <p>≤line=550≥ Cruore mersos proprio. Quid adhuc moror?</p>
    <p>O lente furor! iterumne nocte sub pigra</p>
    <p>Longum morabor lucis aduentum nouae?</p>
    <p>Non, non Iberae senties meritum scelus</p>
    <p>Furente dextra; senties iam iam fides,</p>
    <p>≤line=555≥ Quantas laborem fulminis moles manu.</p>
    <p>Timeamne Regem? laudis inde sors meae</p>
    <p>≤page=48≥</p>
    <p>Violare quicquid Regius torquet furor</p>
    <p>Timeamne Tarpaeis sedentem sub iugis, [˂Timneamne]</p>
    <p>Mundique patrem, Regibus sacrum caput?</p>
    <p>≤line=560≥ Nec hunc moror; seueritatis hic scelus</p>
    <p>Nec desidentis sentiet animi nefas.</p>
    <p>Quid inerme tardas anime? sed desunt tibi</p>
    <p>Quos tarda nondum nauis aduexit neci.</p>
    <p>At interim remittis impetus tuos:</p>
    <p>≤line=565≥ Quin reddet immo fortiores hos mora,</p>
    <p>Et sera durum poena sudabit scelus.</p>
    <p>Venient tamen, venient; Anime para nefas.</p>
    <p>Et posteris credenda bella gentibus.</p>
    <p>Sic Lumnium testaberis Regi grauem.</p>
  </div>
  <div type="level2" xml:id="scena-ii.-1">
    <head>9. SCENA II.</head>
    <p>Duuenuordius, Lumnius,</p>
    <p>Brederodius.</p>
    <p>≤line=570≥ DV. Quid, ô, quid heros magne, magni pectoris</p>
    <p>Molem fatigas! quis tua pererrans furor</p>
    <p>Tenet ora, nec sese capit solitum premens.</p>
    <p>Ardore nimio mentis elatae diem?</p>
    <p>Num sortis ambiguae catenatus timor</p>
    <p>≤page=49≥</p>
    <p>≤line=575≥ Pertundit attoniti fores animi? quid est?</p>
    <p>An ominosus saeuit, &amp; nescit furor?</p>
    <p>LVM. Saeuire vellet, attamen nequit furor</p>
    <p>Ictuque pallet irrito. Dv. Tamen, tamen</p>
    <p>Saeuiet, &amp; ortus arduum cernet dies</p>
    <p>≤line=580≥ In luce supplicium. Profundas per maris</p>
    <p>Spumantis vndas, mox in hoc naues solum</p>
    <p>Captiua remouent capita. Quantus ô cruor</p>
    <p>Gorcomiani poena sceleris nunc fluens</p>
    <p>Latè per agrum liberos Batauiae</p>
    <p>≤line=585≥ Satiabit oculos? LVM. Lenta poena sed nimis!</p>
    <p>Odi moras, patiensque vim perdit suam</p>
    <p>Sub luce tardâ feruor. DV. Aderunt, quid tuum</p>
    <p>Perdis furorem? punies etiam moras,</p>
    <p>Et aucta productis doloribus mala</p>
    <p>≤line=590≥ Seueritate tarditatem punient.</p>
    <p>LVM. Meritum nequit perferre supplicium scelus,</p>
    <p>Imparque poena est: quicquid Orcus huc ferat</p>
    <p>Cunctas trahendo ditis in poenam faces;</p>
    <p>Rotasque saxaque flumina refugas dapes,</p>
    <p>≤line=595≥ Auidique morsus vulturis, prô, prô dolor!</p>
    <p>Cedemus ergo? potius ab Lumni peri!</p>
    <p>B. Quid aestuantis impetus animi Comes</p>
    <p>Frustra relaxas? maior exoritur furor</p>
    <p>≤folio=D≥</p>
    <p>≤page=50≥</p>
    <p>Cum furere nescis; insolentiae tumor</p>
    <p>≤line=600≥ Crescit per iras, cum nequit animus suos</p>
    <p>Pati dolores. Adde sed rebus modum</p>
    <p>Iraeque fraenum. LV. Quid? dolores num feram?</p>
    <p>Iras remittam? BR. Sic vtrumque decet tamen.</p>
    <list type="ordered:upperroman">
      <item n="55">
        <p>O ira deses, si malum patitur sibi!</p>
      </item>
    </list>
    <p>≤line=605≥ BR. Inferre si norit malum, referet bonum.</p>
    <p>Et insolescens ira saepius parit</p>
    <p>Domino labores. LV. Saeuiendo quid furor</p>
    <p>Horrere possit? Regias forsan manus?</p>
    <p>Non flammeas Tonantis aetheris faces,</p>
    <p>≤line=610≥ Non ipsa Numina, lucis aeternae Deos;</p>
    <p>Aut maius Orbis possidet si quid Dijs</p>
    <p>Verear furendo. BR. Sed vereri te decet</p>
    <p>Populi dolores, &amp; tumultus quas creat</p>
    <p>Subitus ruinas. LV. Plebis attonitae manus.</p>
    <p>≤line=615≥ Et hausta longo pertimescam pectora</p>
    <p>Pauore vulgi? Nullus armatus timor</p>
    <p>BR. Animos seueritas timentibus facit,</p>
    <p>Humilesque surgunt, sentiunt cum se premi.</p>
    <list type="ordered:upperroman">
      <item n="55">
        <p>Premimus nocentes, &amp; sui reos doli.</p>
      </item>
    </list>
    <p>≤line=620≥ BR. Sed quos eodem patria protulit sinu.</p>
    <list type="ordered:upperroman">
      <item n="55">
        <p>Quid ergo crimen expiare non licet,</p>
      </item>
    </list>
    <p>Parcereque suades hostibus? BR. non hostibus.</p>
    <p>≤page=51≥</p>
    <p>Sed incolis; nec parcere, sed irae moras</p>
    <p>Sequique fraenum. LV. Vindicare non licet</p>
    <p>≤line=625≥ Fraudes Iberi, vel Tyrannidis scelus?</p>
    <p>B. Cur hoc? L. Seuerus est. B. Seueritas tamen,</p>
    <p>Seueritatis esse vindex non potest;</p>
    <p>Et quod repellit nescit iterum plebs pati.</p>
    <list type="ordered:upperroman">
      <item n="55">
        <p>Quis ergo turbat te pauor? dic quid times?</p>
      </item>
    </list>
    <p>≤line=630≥ BR. Populum rebellem. LV. Sed rebellem non mihi.</p>
    <p>BR. Etiam tibi; seueritas animos mouet,</p>
    <p>Facitque cautos, &amp; sui memores boni.</p>
    <list type="ordered:upperroman">
      <item n="55">
        <p>Frangit animos &amp; opprimit fisos suis</p>
      </item>
    </list>
    <p>Nimium bonis. Age nullus audaces metus</p>
    <p>≤line=635≥ Liget animos, iterum Monarchae seruiet</p>
    <p>Seruire solitus (prô pudor!) populus nimis?</p>
    <p>Plutona testor, testor ardentes stygis</p>
    <p>Sub pice lacus, iurata Diuis flumina,</p>
    <p>Illa illa Romani capita sceleris, quibus</p>
    <p>≤line=640≥ Superstitio, veterisque contumax mali</p>
    <p>Placet animus, mox fulminare me sciet</p>
    <p>Dextrâ dolores, &amp; trucidantes poli</p>
    <p>Optare flammas coget effuso dolor</p>
    <p>Cruore surgens. O nimis patiens nimis</p>
    <p>≤line=645≥ Seueritas! BR. Nunc in nocentes qua licet</p>
    <p>Distringe ferrum, dissipa quicquid fidem,</p>
    <p>≤folio=D2≥</p>
    <p>≤page=52≥</p>
    <p>Aut versa Regis iura suspirat gemens.</p>
    <p>Nunc nil moror, sed parta libertas placet.</p>
    <p>DV Cruore vindicanda quouis haec placet.</p>
    <p>≤line=650≥ Gemmata nec sol tecta sublimis poli</p>
    <p>Latè, caballis fraena concedens suis</p>
    <p>Percurret vnquam, quin reuinctos hic rates</p>
    <p>Statuent nocentes. L. O moras, longas moras!</p>
    <p>D. Sed clamitant suae datam vitae fidem,</p>
    <p>≤line=655≥ Captae Marinus arcis vbi subiens lares</p>
    <p>Gorcomium concussit imperio potens.</p>
    <p>L. Etiamne seruari rebellibus fidem</p>
    <p>Vitamque velles? D. Sacra semper est fides:</p>
    <p>Hanc hostibus nec barbari negant suis.</p>
    <p>≤line=660≥ L. Seruanda non est perfidis vnquam fides.</p>
    <p>D. Vbi perfidi? L. Cum patriae negant fidem</p>
    <p>Latium secuti Praesidem, &amp; Regis nefas.</p>
    <p>D. Promissa nobis hactenus non est fides,</p>
    <p>Dedimus sed illis. L. Si suam patriae darent,</p>
    <p>≤line=665≥ Hostes iniquis vincere dolis, cùm licet,</p>
    <p>Laudanda virtus. D. Fama sed patitur tamen,</p>
    <p>Et perfidiam dicent Batauiam exteri.</p>
    <p>L. Vicina testor littora, Anglorum plagas</p>
    <p>Quoties rubenti Christianorum nece</p>
    <p>≤line=670≥ Lassauit impetum manus, quamuis eos</p>
    <p>Promissa congregauerat falsò fides.</p>
    <p>Cùm vindicanda patria est, sanctum nihil,</p>
    <p>≤page=53≥</p>
    <p>Et omne licitum vindici sacro nefas</p>
    <p>Sic iuro caelum (aut si quis haec audit) Deum,</p>
    <p>≤line=675≥ Fidemque victam, &amp; saucios Regis metus;</p>
    <p>Vos quoque noui (si fas) Batauorum Dij</p>
    <p>Fauete, mox has Catholicus oras cruor</p>
    <p>Vndante sparget flumine, &amp; longas nece</p>
    <p>Iniurias pensabo durâ. Prô moras,</p>
    <p>≤line=680≥ Moras! quid anime paturis? retine scelus.
    pateris??BB</p>
    <p>Iraeque flammas; saeuies; tibi cadent</p>
    <p>Quicumque Latios asseclae Patres colunt;</p>
    <p>Corrupta turba, saeculi frustrâ bonis</p>
    <p>Lasciuiens. Sed est satis, nostra haec modum</p>
    <p>≤line=685≥ Capit ira nullum, nec potest pacem dare.</p>
    <p>Venient, &amp; effuso Batauia sanguine</p>
    <p>Rideat; erit sic perfidis cunctis timor.</p>
  </div>
  <div type="level2" xml:id="scena-iii.-1">
    <head>10. SCENA III.</head>
    <p>Fides Catholica.</p>
    <p>O saeua dies! tempus iniquis</p>
    <p>Grauius fatis! Heu heu lachrymae</p>
    <p>≤line=690≥ Parcite lachrymae! sanguinis vndas</p>
    <p>Fractaque duro corpora ferro</p>
    <p>Clausamque truci laqueo vitam</p>
    <p>Phoebi pandet lumen oborti</p>
    <p>≤folio=D3≥</p>
    <p>≤page=54≥</p>
    <p>O longa dies, longaque feritas!</p>
    <p>≤line=695≥ Quo quo laceros impia ducis</p>
    <p>Prora fideles? Sat erat, sat erat</p>
    <p>Tormina captae sensisse arcis.</p>
    <p>Vix sua dederant arma Marino</p>
    <p>Patulasque fores arcis, &amp; omni</p>
    <p>≤line=700≥ Nudata suo moenia ferro,</p>
    <p>Simul ille fidem reddit, quam mox</p>
    <p>Nomine iurat, iurat &amp; ore</p>
    <p>Integra cunctis vt vita foret.</p>
    <p>O falsa fides! mox adproperant,</p>
    <p>≤line=705≥ Capiunt, faciles onerant vinculis,</p>
    <p>Feritasque suo crimine fessa</p>
    <p>Auidas nescit satiare iras.</p>
    <p>Stigmate patulis candente cruces</p>
    <p>Frontibus vrunt, totaque facies</p>
    <p>≤line=710≥ Scinditur alto sanguine mersa.</p>
    <p>Tenebris addunt; vndique plagae</p>
    <p>Resonant; stringunt vndique laquei</p>
    <p>Et dura fames cruciat vacuos</p>
    <p>Nullaque scripto iurata fides</p>
    <p>≤line=715≥ Nullaque verbo. Quid agant rabidi?</p>
    <p>Heu heu nimium longa tyrannis.</p>
    <p>Adsunt &amp; aquas puppibus onerant,</p>
    <p>Mediaque simul morte fideles</p>
    <p>Iam tibi laceros Brila relinquunt,</p>
    <p>≤page=55≥</p>
    <p>≤line=720≥ Vt tuus auidâ luminis irâ,</p>
    <p>Incepta suo fata labore</p>
    <p>Claudat, &amp; atrox sorbeat obitus</p>
    <p>Lachrymae, lachrymae! iam mihi restant</p>
    <p>Funera tristi flenda dolore.</p>
    <p>≤line=725≥ Ite beati fortibus animis,</p>
    <p>Patiens superat vita tyrannos,</p>
    <p>Constansque rapit gloria vitae</p>
    <p>Caelos, alacres ite Beati.</p>
  </div>
  <div type="level2" xml:id="scena-iv">
    <head>11. SCENA IV</head>
    <p>Inquisitio, Omalius, Captiui,</p>
    <p>Milites.</p>
    <p>INQ. Euge Brila, victimas tuo nocentes lictore</p>
    <p>≤line=730≥ Sisto, victimas, &amp; victimas ingentes accipe.</p>
    <p>Huc seueritas, potens huc mentis ira, vindices</p>
    <p>Ferte virium labores. Huc tyrannis incipe</p>
    <p>Vindicare regium scelus, nec ora plurimus</p>
    <p>Turbet alta sanguis: ilicet laborent omnia</p>
    <p>≤line=735≥ Dextra, lingua, vultus, ira saeuiensque sanguine</p>
    <p>Ensis altiore, strangulansque funis, &amp; potens</p>
    <p>≤folio=D4≥</p>
    <p>≤page=56≥</p>
    <p>Quicquid arbiter stygis recondit in neces agens</p>
    <p>Mortuorum. Palleat seuera Ditis Regia,</p>
    <p>Et trifaux canis seueritate iam minor</p>
    <p>≤line=740≥ Gentibus supernis. Sic decet per omnium scelus</p>
    <p>Surgat hoc nouum scelus, iugumque splendidum simul:</p>
    <p>Vtque fraudes, vt dolique mentis horridae suas</p>
    <p>Dexterae vires ferant, O Tartari potens pater</p>
    <p>Erigas caput, tuosque cerne saeuientibus</p>
    <p>≤line=745≥ Mentibus feroces, quodque Belgicae cupis malum</p>
    <p>Suggeras ab Orco. Tuque perge, protinus Comes,</p>
    <p>Hic dies petitus, &amp; scelestus, infoelixque erit</p>
    <p>Dum tyrannis atra morte saeuit, gaudiumtibi,</p>
    <p>Caeteris necem ferens; sic euge, perge; iam tu</p>
    <p>≤line=750≥ Repperi viam labori, perfice audax hoc nefas.</p>
    <p>OM. Tangimus ergo littora ratibus,</p>
    <p>Mordetque solum dentibus altis</p>
    <p>Anchora, nec iam carbasa retinent</p>
    <p>Hoc genus hominum, scelerum Patres,</p>
    <p>≤line=755≥ Mundique luem. Nunc nunc tolle</p>
    <p>Gens misera oculos; hanc tibi Phoebus</p>
    <p>Amne supremam ducit lucem.</p>
    <p>Heu Gorcomium, nimium facile!</p>
    <p>Vix bene vobis vincula strinxit,</p>
    <p>≤line=760≥ Sed Brila ferox funera nectet.</p>
    <p>≤page=57≥</p>
    <p>O Lumni! Sed vigil, huc miles</p>
    <p>Serua littus, captosque viros:</p>
    <p>Lumnius hic iam, Lumnius aderit,</p>
    <p>Sistet &amp; intra moenia captos</p>
    <p>≤line=765≥ Comitabor ego, vigila miles.</p>
    <p>MIL. Non si picei Rex niger orci</p>
    <p>Peteret, vel qui fulmine frangit</p>
    <p>Medio iunctos aëre nimbos</p>
    <p>Laxare queat vincula manibus</p>
    <p>≤line=770≥ Vigiles erimus; sistite miseri;</p>
    <p>Ponite latus hic; thalamum tellus</p>
    <p>Iam dabit, &amp; mox fossa sepulchrum.</p>
    <p>CAPTIVI.</p>
    <p>Nic. Picus, Hieronymus, Leo¬</p>
    <p>nardus, Poppel. Herius.</p>
    <p>NIC. P. O patria, patria! ô victa pietas! quo tuus</p>
    <p>Aequans serena candor astra? Quo fides</p>
    <p>≤line=775≥ Vetusta cessit? iura quis fidei sacris</p>
    <p>Abrupta tabulis sustulit? sed heu furis</p>
    <p>Acerba! leges vrbis hactenus sacras</p>
    <p>Orbisque patrem Christianorum sequax</p>
    <p>Tuum colebas: cessit ah pietas tua,</p>
    <p>≤line=780≥ Et malus auorum gloriam occupat furor.</p>
    <p>≤folio=D5≥</p>
    <p>≤page=58≥</p>
    <p>En qui sumus? quid fecimus? nuper quidem</p>
    <p>Similes auis, nunc Christiano etiam fidem</p>
    <p>Ritu colentes; attamen Barbara furis.</p>
    <p>Et barbaris immanior gaudes tuo</p>
    <p>≤line=785≥ Cruore pasci. HIER. Mitior equidem Scitha</p>
    <p>Nec tantus audaces furior vexat Getas</p>
    <p>Mouens in iras, &amp; satur cessat nece.</p>
    <p>Heu qui sumus! vix fauce languida leuem</p>
    <p>Aera tenemus, paruulos vixdum mouent</p>
    <p>≤line=790≥ Linguae sonos, sic fracta longo corpora</p>
    <p>Verbere laborant, &amp; suum fugiunt diem.</p>
    <p>L. Vincant, &amp; impii simul lacerent necem,</p>
    <p>Si fracta nondum vita sufficit neci.</p>
    <p>Sed heu mihi lachrymae, nimis lachrymae graues</p>
    <p>≤line=795≥ Dolorque verus! heu quid heu Gorcomium,</p>
    <p>Gorcomium quid agis? fidemne tuam modò</p>
    <p>Expellis? O frustra laboribus meis</p>
    <p>Sudata messis? serius quod mens videt.</p>
    <p>(Auerte caelum) senties scelus tuum,</p>
    <p>≤line=800≥ Desideratos expetens quondam tuos</p>
    <p>Fidei duces. POP. Et adhuc scelesta sic cohors</p>
    <p>Nos cogit, vt abeuntis hunc vitae diem</p>
    <p>Plebs nesciat, quam credidit nostris Tonans</p>
    <p>Laboribus; rapimur nec vna vox datur</p>
    <p>≤page=59≥</p>
    <p>≤line=805≥ Ferenda plebi. O plebs misera! quid heu tuis</p>
    <p>orbata pastoribus ages? timor, timor!</p>
    <p>Vt te feroces dentibus saeuis lupi</p>
    <p>Frangent, &amp; ah malè cauta nescies lupos,</p>
    <p>Laruata blando dum Haeresis vultu vocat.</p>
    <p>≤line=810≥ HER. Haec ira caeli, hoc Patriae scelus est;
    nimis,</p>
    <p>Nimis, ô, Batauia superos onerat tuum</p>
    <p>Facinus polos, &amp; fulminantis iam Dei</p>
    <p>Dextera grauatos soluit ignibus polos,</p>
    <p>Reuocatque quam contemnis fidem.</p>
    <p>≤line=815≥ O aetheris magni Tonans! NiC. PIC. Potius preces</p>
    <p>Soluamus astris ultimo dum sol die</p>
    <p>Maturat obitus. LEO. Fare conuenit Pater.</p>
    <p>N. O qui polorum templa nutu Rex moues</p>
    <p>Orbemque fraenas Rector, &amp; nostri sator</p>
    <p>≤line=820≥ Generis. Perosus si Batauiam, tuâ</p>
    <p>Excelsus arce filiam reuocas fidem,</p>
    <p>Et impios moliris in populos sui</p>
    <p>Pretium ruinas sceleris; En vitam tibi</p>
    <p>Et vita quicquid perpeti languens potest</p>
    <p>≤line=825≥ Aeterne tibi Genitor damus, Agedum neci</p>
    <p>Petimus parati, taedet &amp; fugientium.</p>
    <p>Alacres dierum, dum tibi patimur necem.</p>
    <p>Sed adde robur nullus immutet pauor</p>
    <p>≤page=60≥</p>
    <p>Dubius volentes, mente dum certâ tuos</p>
    <p>≤line=830≥ Sequimur labores, sanguine vt nostra vetus</p>
    <p>Crescat fides, cruore parta iam tuo.</p>
  </div>
  <div type="level2" xml:id="scena-v.">
    <head>12. SCENA V.</head>
    <p>Lumnius, Captiui, Omalius,</p>
    <p>Milites.</p>
    <p>LV. O anime laxa fraena mentis, &amp; tuos</p>
    <p>Recipe furores: Ira sanguinem voca.</p>
    <p>Vbi sunt? video, video: quid ô patriae scelus.</p>
    <p>≤line=835≥ Fex vniuersi, pestis orbis, &amp; lues,</p>
    <p>Propago noctis, Spuma Cerberi Canis.</p>
    <p>Hidraeque germen, foetus inferni Ducis,</p>
    <p>Venefici, rebellium sacri Patres,</p>
    <p>Vos cerno? vos sol cernit, &amp; suo beat</p>
    <p>≤line=840≥ Lumine scelestos? vnde perfidi tamen?</p>
    <p>Num fauce rupta Cerberus in hoc vos solum</p>
    <p>Vomuit, an horrido Leaena sub specu</p>
    <p>Lactauit, vbere Tygris instruxit suos?</p>
    <p>Heu irae parce! turgeas imo ferox [&lt;ira]</p>
    <p>≤line=845≥ Furias resumens; Ferre posses hos canes?</p>
    <p>Illos Tharsones? Hem cucullatas feras?</p>
    <p>Caruosque furuos! Cur sed huc ad nos tamen?</p>
    <p>≤page=61≥</p>
    <p>Vt proditores nostra Regi moenia</p>
    <p>Pandatis Hispano? vel in nostras feri</p>
    <p>≤line=850≥ Sumatis arma patrias? Heu heu timor!</p>
    <p>Quid ira sistis? nullus hos potuit lare</p>
    <p>Proprio tenere murus, ecce in nos ruunt,</p>
    <p>Et bella portant, Diua libertas vbi</p>
    <p>Iam legit aedem. Siccine ergo? Protinus</p>
    <p>≤line=855≥ Curuate poplites, &amp; hoc genibus solum</p>
    <p>Pulsate. Nunc, nunc ira gaude. Surgite</p>
    <p>Domini. Quid? an vos hi Tonantem qui Deum</p>
    <p>Manibus creatis? tuque sacrilega nocens</p>
    <p>Gorcomianis bella qui suades tuis,</p>
    <p>≤line=860≥ Etiamne nostras visis vrbes? Huc citò</p>
    <p>Praefecte, longum duc per ordinem, simul</p>
    <p>Quos vincla iungant quà fori spatium patet.</p>
    <p>Circumducuntur &amp; illuduntur Omalio patibulum praeferente.</p>
    <p>OMAL. Citò Milites iunctis ligate vinculis,</p>
    <p>Et bina procedant capita. M. Iungam duos,</p>
    <p>≤line=865≥ Hos vinciam: rursumque iunctus, hic simul</p>
    <p>Sequetur agmen. OM. Nec tamen vacuis eant</p>
    <p>Humeris. MIL. Sclopum( sic namque militem decet.</p>
    <p>≤page=62≥</p>
    <p>Huic dabo, seuero miles animo se notat.</p>
    <p>Gladium sed huic: nam fortis est illi manus,</p>
    <p>≤line=870≥ Toruique vultus ira contumax micat.</p>
    <p>OM. Praeibo furciferis, &amp; hoc signum feram.</p>
    <p>En en Papistae quantus emicat crucis</p>
    <p>In luce fulgor? hoc sepulchro vos Dea</p>
    <p>Astraea donat. Sic praeire me decet.</p>
    <p>≤line=875≥ M. Pergite rebelles, sacrificuli, bestiae</p>
    <p>Citò Papistae, nulla cesset hic manus</p>
    <p>Crassumque tundat molis infandae caput.</p>
    <p>NIC. Lacera tyranne nullus euincit furor</p>
    <p>Quos gloriae spes aeuiternae iam beat:</p>
    <p>≤line=880≥ MIL. Mutire pergunt? Hic. Quis locus? qua gens
    furit</p>
    <p>Crudelis, &amp; nescit modum? nuper tuli</p>
    <p>Quae dura Graecus vinclâ nexuerat mihi;</p>
    <p>Sed durior gens Barbaris isthaec furit,</p>
    <p>Quam nec senectus cana, nec multò mouent</p>
    <p>≤line=885≥ Iam fracta membra verbere. OM. Huc sistat pedes;</p>
    <p>Hac transeant tumulum colentes hunc suum</p>
    <p>Vestigia rursum, nam decet, retrò legant,</p>
    <p>LE. Quicquid tyrannis, quicquid aut suadet furor</p>
    <p>Peragant manus, mens opprimi nunque potest</p>
    <p>≤line=890≥ Prematur vsque licet, &amp; ingemat dolor.</p>
    <p>LVM. Sat miles, atros pande carceres, &amp; hos</p>
    <p>≤page=63≥</p>
    <p>Qua foetidus clausis tenebris est odor,</p>
    <p>Cunctos coerce vinculis: tandem furor</p>
    <p>Nouos resumet impetus mortem ferens.</p>
    <p>≤line=895≥ LEO. Exhausta fames occupat ora.</p>
    <p>Pascit &amp; artus. O ô quisquis</p>
    <p>Clade moueris, si te facilem</p>
    <p>Tangit egestas, suggere panem</p>
    <p>Miseros pascens; te Deus alto</p>
    <p>≤line=900≥ Cernet olympo, pretium reddens.</p>
    <p>OM. Etiamne cibos? verbera tibi nec</p>
    <p>Sat erunt? Miles tamen huc aliquam</p>
    <p>Propera Cererem, ne mors sanos</p>
    <p>Rapiens nobis deprimat orco.</p>
    <p>≤line=905≥ M. Has decet epulas miseri capiant,</p>
    <p>Cererem nudam fluminis haustum,</p>
    <p>Implete famem; si iam faueant</p>
    <p>Numina nostrae prospera patriae,</p>
    <p>Vltima vobis mensa paratur.</p>
    <p>≤line=910≥ Celebrate diem. O. Carceris, &amp; mox,</p>
    <p>Tenebras intrent; nec mora rursum</p>
    <p>Lusibus atris hora redibit.</p>
    <p><hi rendition="simple:bold">CHORVS</hi></p>
    <p>Gorcomianorum Catholicorum.</p>
    <p>O sol flammigeri gloria fornicis,</p>
    <p>≤page=64≥</p>
    <p>Vitae parua breuis tempora diuidens</p>
    <p>≤line=915≥ Quantum noctis habent lumina pallidae?</p>
    <p>Frustra purpurei poscimus aetheris</p>
    <p>Gemmatum iubar aut luminis alitem,</p>
    <p>Mersa quem veniens nocte dies monet.</p>
    <p>Plus iam lux sceleris continet, &amp; iubar</p>
    <p>≤line=920≥ Furuarum superat crimina noxium.</p>
    <p>Cum tollit amne vultus</p>
    <p>Simul reducit amne</p>
    <p>Fraudes dolosque vafros,</p>
    <p>At coeca nox fouere</p>
    <p>≤line=925≥ Assueta saeuientes</p>
    <p>Quicquid doli laborant</p>
    <p>Ponit grauem securim,</p>
    <p>Exorta quam resumit</p>
    <p>Vultu dies seuero.</p>
    <p>≤line=930≥ Vidimus auratâ gaudentes pace Batauos</p>
    <p>Et sua Gorcomium vallabat moenia pace</p>
    <p>Deuenerata Deum, fidei veterisque tribunal,</p>
    <p>Heu sors sorte potens! attollunt moenia bellum.</p>
    <p>Eiectamque fidem laesa cum pace cruentant.</p>
    <p>≤line=935≥ Hesterna sub nocte (scelus nam nocte paratur)</p>
    <p>Pastores populi sacros, vitaeque ministros</p>
    <p>Iuratae, ratibus commendant, altaque sulcant</p>
    <p>Aequora, &amp; aduectos perimunt sub luce Tyranni.</p>
    <p>≤page=65≥</p>
    <p>Sic poenis lux nocte suis immanior extat.</p>
    <p>≤line=940≥ Nunc nunc lachrymae pandite riuos</p>
    <p>Humor &amp; auctis depluat oculis.</p>
    <p>Nunc nunc faciles ite dolores</p>
    <p>Totaque saeuis corpora stringant</p>
    <p>Fata flagellis; vnica nostris</p>
    <p>≤line=945≥ Omina forsan prospera rebus.</p>
    <p>Ergo catenatos carceris vmbra patres</p>
    <p>Claudit, &amp; horrendam parturit hora necem.</p>
    <p>Quid sequimur miseri? terra vel ipsa tremit,</p>
    <p>Plorat humus, tantum nescia ferre scelus;</p>
    <p>≤line=950≥ Cùm modò nudatos funus adire patres</p>
    <p>Cernet &amp; attonitis concutietur aquis.</p>
    <p>Sed sequimur tamen &amp; cernere fata iuuat,</p>
    <p>Fata, ah ah lachrymis condecoranda nouis.</p>
    <p>Dabimus lachrymas plenaque lachrymis</p>
    <p>≤line=955≥ Vota supremis, imò si sors</p>
    <p>Fata secundet, nec adhuc Parcae</p>
    <p>Funera nectant, ibimus omnes;</p>
    <p>Forsitan hostem gratia flectet.</p>
    <p>≤folio=E≥</p>
    <p>≤page=66≥</p>
  </div>
  <div type="level2" xml:id="actvs-iii.-scena-i.">
    <head>14. ACTVS III. SCENA I.</head>
    <p>Tres Haereses.</p>
    <p>CAL. Iam principium sceleri dedimus,</p>
    <p>≤line=960≥ Clausosque tenent vincula patres.</p>
    <p>Quos Roma sacro munere tollit</p>
    <p>Ad sua certos iura ministros.</p>
    <p>O quis medio raptas barathro</p>
    <p>Fraudes, superae lucis in auras</p>
    <p>≤line=965≥ Sistat, &amp; homini nunquam notos</p>
    <p>Referat motus?</p>
    <p>LV Scilicet Orci maximè genitor</p>
    <p>Quicquid Auerno lumine totam</p>
    <p>Per stiga lustras, quicquid in altis</p>
    <p>≤line=970≥ Tenebris mersum seruas nocte</p>
    <p>Tacitâ, praesens postulat hora,</p>
    <p>Factura nouos hora labores,</p>
    <p>Et noua doctae proelia linguae;</p>
    <p>Adsis Genitor maxime. M. Duro</p>
    <p>≤line=975≥ Frangere corpus tormine non est</p>
    <p>Sceleris nostri, vendicat istud</p>
    <p>Saeua Tyrannis gladio munus.</p>
    <p>Animos noster labor exquirit</p>
    <p>≤page=67≥</p>
    <p>Astraque tentat fraudibus. C. At cum</p>
    <p>≤line=980≥ Animis fraus est passa repulsam</p>
    <p>Spes illecebris dulcibus intrans</p>
    <p>Roborat homines; victus an Orcus</p>
    <p>Lachrymas fundet? potius Pluto</p>
    <p>Qua licet omni certet Auerno.</p>
    <p>≤line=985≥ Si fraus nequeat, verbera saltem</p>
    <p>Atraeque minae, mors quoque vincat.</p>
    <list type="ordered:upperroman">
      <item n="55">
        <p>Gens illa fraudes noscit, &amp; sui memor</p>
      </item>
    </list>
    <p>Mali resistit. M. Saepè robustos timor</p>
    <p>Frangit animos, &amp; vita securos petit</p>
    <p>≤line=990≥ Perstans labores, qui timet nescit loqui,</p>
    <p>Truncata fundens verba quae malè temperat.</p>
    <p>L. Sic ergo mortis hos timor, plagae, minae,</p>
    <p>Cogant; cruore pascimur quando dolis,</p>
    <p>Inutilis surgit labor. C. Sed quis pauor</p>
    <p>≤line=995≥ Dubiae sorores mentis obsidet vias?</p>
    <p>Depascit istos misera languido fames</p>
    <p>Situ, sed hi iam liberum solido die</p>
    <p>Plenoque ructant ventre, &amp; inuadunt tamen</p>
    <p>Certamen oris. O quis erroris furor!</p>
    <p>≤line=1000≥ Cùm pectus exhaustum, nec amplius vomet</p>
    <p>Inflata Baccho lingua perditae dolos</p>
    <p>Sapientiae? Totas furor furias aget,</p>
    <p>Scommata, cruces, verbera, minas, flammas, neces,</p>
    <p>Et quotquot Orci continet poenas domus</p>
    <p>≤folio=E2≥</p>
    <p>≤page=68≥</p>
    <p>≤line=1005≥ Pro voce iactabunt. Quid hic miseri? tremor</p>
    <p>Lacesset artus &amp; retardabit sonum</p>
    <p>Audacis oris. M. nos quoque ilicò dolos,</p>
    <p>Caecasque fraudes, mentis &amp; saeuae vias</p>
    <p>Paremus. O quis hic dies! iam iam fores</p>
    <p>≤line=1010≥ Mors carceris tundit nec irritos agens</p>
    <p>Intentat ictus. Vltimum Phoebus diem</p>
    <p>Fidelibus feruente molitur rota.</p>
    <p>C. Sic sic per atras sanguinis fusi vias</p>
    <p>Nostrum Batauia Numen accipiet iugo</p>
    <p>≤line=1015≥ Seueriore, &amp; alterum tollet iugum</p>
    <p>Inscia mali. Ratum est peribis ô Fides.</p>
    <p>L. Nunc quicquid ira tentat, hoc peragat scelus</p>
    <p>Belgica faue, sed tu Batauia huic tamen</p>
    <p>Attende sceleri; Lumnius peraget tuum</p>
    <p>≤line=1020≥ Hodie scelus: si tentat animos; mox necem</p>
    <p>Spirabit, hanc namque haereses poscunt viam.</p>
  </div>
  <div type="level2" xml:id="scena-ii.-2">
    <head>15. SCENA II.</head>
    <p>Lumnius, Duuenuordius, Bre¬</p>
    <p>derodius, Cornelius, &amp; An¬</p>
    <p>dreas Ministri.</p>
    <p>≤page=69≥</p>
    <p>LVM. Ergóne remittor? languidoque aestu furor</p>
    <p>Iras remittit, &amp; moras animus sibi</p>
    <p>Nectens inanes tollit accensas mei</p>
    <p>≤line=1025≥ Flammas doloris? totus immutor mihi,</p>
    <p>Exaestuansque mente consilium prius</p>
    <p>Amito; sic procella mihi mentis quatit</p>
    <p>Secreta, sic exercet incertum furor</p>
    <p>Nunc impetitus fluctibus dein ruens.</p>
    <p>≤line=1030≥ Quid voluor? aut quid consili trahens moras</p>
    <p>Retardo vota? Sanguinem furor tuum</p>
    <p>Recipe; Ira surge masculosque spiritus</p>
    <p>Te teque rursum collige insultans tibi.</p>
    <p>Succumbo, perge furor; satis, satis est, citò</p>
    <p>≤line=1035≥ Cruore mersum Phoebus indignans diem</p>
    <p>Alias resumat liberae lucis comas,</p>
    <p>Batauumque despiciat solum. O dies, dies!</p>
    <p>Vt longa, grata sed tamen, caedes meis</p>
    <p>Oberrat oculis. DV. Fama te populi Comes</p>
    <p>≤line=1040≥ Aduersa terreat, ille turgentes pauet</p>
    <p>Animos Tyranni, nec furentium probat</p>
    <p>Seueritatem Principum, offensus premit</p>
    <p>Quam saepè bellis. LV. Patriae testor Deos,</p>
    <p>Fidemque iuro, hanc diua libertas viam</p>
    <p>≤line=1045≥ Per sanguinem, per mortis horrendae cruces</p>
    <p>Petit. B. Equidem sed alia cum superest via</p>
    <p>≤folio=E3≥</p>
    <p>≤page=70≥</p>
    <p>Linquit seueram. L. Parcere ergo num decet?</p>
    <p>Potius reuulsis sydera orbibus mare</p>
    <p>Bibant, &amp; ardentes per astrorum vias</p>
    <p>≤line=1050≥ Deuolat aequor Coerulus ponti Deus,</p>
    <p>Potius sepulti fluctibus Erebi nigris</p>
    <p>Mergatur aether &amp; inhians Orcus voret</p>
    <p>Quicquid potenti sustinet dorso solum.</p>
    <p>B. Saeuire sed tibi forsitan non est opus,</p>
    <p>≤line=1055≥ Si quod voles iurent, quod optamus feram.</p>
    <p>Tentare quid vetat animos? nostram fidem</p>
    <p>Si tunc rebelles spreuerint, iustum est scelus,</p>
    <p>Et puniendum sentient duro nimis</p>
    <p>Fato L. Quid vltra ducimus tardi moras?</p>
    <p>≤line=1060≥ Vrbesne nostras, Regium pasci scelus</p>
    <p>Tenuêre nuper? pró pudor! Monachi, lues.</p>
    <p>Mundique pestes, perduelles! O scelus!</p>
    <p>D. Sensere contumaciae poenas suae</p>
    <p>Fractique linquent (ominatur mens bonum)</p>
    <p>≤line=1065≥ Partes Iberi. L. Diua libertas nequit,</p>
    <p>Quem praedicant latij orbis aeternum caput.</p>
    <p>Audire. Nunquid ille liberos suo</p>
    <p>Populos scelestus iure froenabit? Ratum est</p>
    <p>Vel morte durâ concidant, vel hunc negent.</p>
    <p>≤line=1070≥ B. Sic fiat, aut mox carcere educti suo</p>
    <p>Negent Quirites, &amp; sacrum latij caput,</p>
    <p>Patriae colentes numen &amp; fidem nouam;</p>
    <p>≤page=71≥</p>
    <p>Vel illico voracibus animam focis</p>
    <p>Tradant rebelles. Nescit aequitas scelus.</p>
    <p>≤line=1075≥ D. Hoc patriae clementis officium petit,</p>
    <p>Hoc iura poscunt, si velint, sapiant sibi.</p>
    <p>L. Nil iam moror, concedat hoc patiens furor</p>
    <p>Quod nescit aequum: carceris laxa fores,</p>
    <p>Educ sed illos qui rebellium duces</p>
    <p>≤line=1080≥ Has patriae pariunt molestias suae.</p>
    <p>M. Quos euocas inclyte comes? sistam modo;</p>
    <p>Laxabo clausas carceris caeci fores.</p>
    <p>L. Et vos, Ministri, Iudices dum nos capit</p>
    <p>Aequum tribunal, facite Romanam vt fidem</p>
    <p>≤line=1085≥ Latiumque, quem vesaniae celebrant suae</p>
    <p>Ducem, negent, Patrem. Ille gentium sacer</p>
    <p>Euersor, atque adulterinus maximi</p>
    <p>Mundi Tonans. O si liceat! O ô mihi</p>
    <p>Inuisa Roma! COR. Quicquid optas hoc Comes</p>
    <p>≤line=1090≥ Tentare gratum est. AN. Sic decet, Patriae decus</p>
    <p>Queramus officijs parati, sic iubet</p>
    <p>Quo fungor ordo, faueat astrorum Deus.</p>
    <p>O me beatum! nuper erroris sequax</p>
    <p>Latium Sacerdos ordinem tenui meis</p>
    <p>≤line=1095≥ (Sic fata mentis nescias agunt vias)</p>
    <p>Laqueis, Auernum subter immittens lacum,</p>
    <p>Romana quicquid aula crediderat mihi.</p>
    <p>≤folio=E4≥</p>
    <p>≤page=72≥</p>
    <p>B. Sic viue felix, amat Olympi te Deus</p>
    <p>Mundique Rector; reddit hos certos sui</p>
    <p>≤line=1100≥ Ciues Poli, perire quos fidei dolus</p>
    <p>Coëgerat. COR. Sic testor aurei iubar</p>
    <p>Luminis, &amp; has quas viuus auras attraho:</p>
    <p>Equidem fidem, sed quos amauerat nimis</p>
    <p>Gorcomium vesaniae Patres suae</p>
    <p>≤line=1105≥ Odi scelestos; sortis experior quoque</p>
    <p>Soles amicos. Nauta nam nuper maris</p>
    <p>Ibam per arua fluctuum sulcans rate</p>
    <p>Volucri procellas, creditur sed nunc mihi</p>
    <p>Libera repurgatae scientia patriae.</p>
    <p>≤line=1110≥ DV. Sed en rebelles illico sapiant sibi.</p>
  </div>
  <div type="level2" xml:id="scena-iii.-2">
    <head>16. SCENA III.</head>
    <p>Lumnius. N. P. Leon. Ministri,</p>
    <p>D. Bred.</p>
    <p>LVM. Vos ergo cerno sceleris antiqui Patres?</p>
    <p>O ira! vos ne cerno? sed satis, satis;</p>
    <p>Parua mora non extinguet iras, nec suâ</p>
    <p>Frendens ab vrbe Pontifex, aut rex Tagi</p>
    <p>≤line=1115≥ Mundi tyrannus, palpitantes auferet</p>
    <p>≤page=73≥</p>
    <p>Sub morte longâ. Funus horrendum, nouum.</p>
    <p>Immane vestro debitum sceleri paro.</p>
    <p>Adhuc moramur? COR. Ergo dum vitae modus</p>
    <p>Nec adhuc seuerus mortis excruciat dolor,</p>
    <p>≤line=1120≥ (Ratus tamen) dic caeterorum qui caput</p>
    <p>Coenobiarcha Pice viuis, num tibi</p>
    <p>Haec grata lucis aura? N. Testor sic Poli</p>
    <p>Orbisque Patrem, conscium mentis Deum,</p>
    <p>Ingrata longos vita suspirat dies,</p>
    <p>≤line=1125≥ Tardosque soles: gratior mortis rigor</p>
    <p>Exsoluit artus, atque iners tumulo cauo</p>
    <p>Deponit altae mentis onus; haec sors, mea</p>
    <p>Si fata beet, vt sanguinem moriens Deo</p>
    <p>Lacerumque corpus offeram. COR. Viuum Deo</p>
    <p>≤line=1130≥ Seruabis illud Pice, si patriae memor</p>
    <p>Tuique, Romanam negaueris fidem:</p>
    <p>Nega fidem. Nic. P. Viuamne? C. Viues, &amp; simul</p>
    <p>Comitique patriaeque eris laetis nouus</p>
    <p>Amicus annis, sortè liberâ, potens.</p>
    <p>≤line=1135≥ NIC. Quid ergo? vitae vinceret caelos amor?</p>
    <p>Ergon’ fugacis blandulum vitae diem</p>
    <p>Incertus aeui sequar, &amp; hanc Christi fidem</p>
    <p>Certissimam, quam Roma gentium parens</p>
    <p>Largitur orbi denegabo? non ita,</p>
    <p>≤folio=E5≥</p>
    <p>≤page=74≥</p>
    <p>≤line=1140≥ Non ita caducum lucis abeuntis diem</p>
    <p>Depereo; non ita labiles curro vias,</p>
    <p>Et maior igneum vigor animum mouet</p>
    <p>Aeternitatis candidatus aureae,</p>
    <p>Caelosque lambens impetu linquit suo</p>
    <p>≤line=1145≥ Mortale quicquid Luna concludit globo.</p>
    <p>Fidem negem? vestra illa Daemonum sequar</p>
    <p>Commenta demens? Potius (haud quicquam moror</p>
    <p>Caelumque testor) nostra vorticibus suis</p>
    <p>Inuoluat Orcus membra; quin potius traham</p>
    <p>≤line=1150≥ Ardente cunctos Manium linguâ focos.</p>
    <p>L. Insane gratum respuis lucis diem?</p>
    <p>O ô Furor! COR. Potius tibi dum sors sinit</p>
    <p>Sapias miser, sors seruis, dura ah nimis,</p>
    <p>Inuoluit, incautos, &amp; impendens tibi</p>
    <p>≤line=1155≥ Mors stringit armatam impetu rapido manum.</p>
    <p>N. Timeamne mortem? Turba terrigenum fugax</p>
    <p>Aetate quae denascitur semper suâ,</p>
    <p>Fugitque solem cùm videt solis diem,</p>
    <p>Haec vna lex est omnium, mori semel.</p>
    <p>≤line=1160≥ Fugiamne solus? &amp; meae iam messis est</p>
    <p>Matura vitae; prouocant anni graues</p>
    <p>Graduque tardo deserunt molis luem</p>
    <p>Quam iure tellus mater exigit suo.</p>
    <p>Et cum semel calcanda sit viâ mortis, hanc</p>
    <p>≤page=75≥</p>
    <p>≤line=1165≥ Signabo gaudens tramite cruoris mei,</p>
    <p>Christi secutor legis antiquae cliens.</p>
    <p>D. Sero nimis has optabis auras, &amp; tuam</p>
    <p>Damnabis insipientiam, cum iam tibi</p>
    <p>Districta vincla pendulo claudent diem.</p>
    <p>≤line=1170≥ Satis ille. L. Sapiat alter, &amp; melius suos</p>
    <p>Expendat annos; O nimis, patiens nimis</p>
    <p>Seueritas! AND. Quid ergo nunc paratior</p>
    <p>Illum negabis monte Tarpeio sedens</p>
    <p>Qui ius, qui ritum gentibus cunctis tonat!</p>
    <p>≤line=1175≥ Fidem negabis? surget hinc primum tibi</p>
    <p>Armata libertas, &amp; arduum grauis</p>
    <p>Hinc seruitutis dominus excuties iugum.</p>
    <p>L. Et iamne sumptis pellitur bellis fides?</p>
    <p>Rebellio nec praua Regium decus</p>
    <p>≤line=1180≥ Inuadit (O miseri nepotes! Heu dolor!</p>
    <p>Aetas auorum, quam simul clausit suis</p>
    <p>Hanc vestra liquent posterior aetas fidem,</p>
    <p>Moriens sepulchris! Degener non sic meos</p>
    <p>Imiter auos; non si securis iam mihi</p>
    <p>≤line=1185≥ Rubicunda sanguine colla consperso secet,</p>
    <p>Aut flamma corpus deuorans reddat suo</p>
    <p>Cineri peremptum. Gloria est mori Deo</p>
    <p>Decusque testari suae patriae fidem</p>
    <p>Cum mors vocat. AN. Testaberis patriae fidem</p>
    <p>≤line=1190≥ Seruando vitam: quis timor animum liget</p>
    <p>Romae parentem si neges? Errans fuit</p>
    <p>≤page=76≥</p>
    <p>Aetas auorum, quam suis tenuit vetus</p>
    <p>Superstitio dolis, &amp; ille trux noui</p>
    <p>Mundi tyrannus, pressa quo rupes tonat</p>
    <p>≤line=1195≥ Tarpeia Romae: melior at fulsit dies,</p>
    <p>Et celsus aethere Batauos vidit Tonans,</p>
    <p>Fauitque seruitutis vt durae iugum</p>
    <p>Ceruice tandem libera deponerent.</p>
    <p>LEON. Nyn sic meis aspiret omnipotens poli</p>
    <p>≤line=1200≥ Votis Monarcha, quantus error nunc tamen</p>
    <p>Caliginosae mentis inuoluit vias?</p>
    <p>Sic vestra iactitat insolens passim phalanx.</p>
    <p>Et liberam mortalibus cunctis fidem,</p>
    <p>Cogique nec debere quenquam; cur mihi</p>
    <p>≤line=1205≥ Neganda nunc ergo fides, etiam meâ</p>
    <p>Reclamitante conscientiâ? fidem</p>
    <p>Tenui hactenus, seruabo quoque moriens fidem.</p>
    <p>Quin immò mentem tanta si rabies premit,</p>
    <p>En adsumus, certate: sic ratio fidem</p>
    <p>≤line=1210≥ Probabit, &amp; victoribus dabimus manum,</p>
    <p>Vel legis agnoscetis antiquae decus.</p>
    <p>BR. Sic fiat. LV. Ergo dum sedemus, huc citò</p>
    <p>Certate, victa puniatur vt fides,</p>
    <p>Aut sapiat illam quisquis hactenus tenet.</p>
    <p>≤page=77≥</p>
    <p>Disputant Ministri haeretici cum Catholicis.</p>
    <p>≤line=1215≥ LEON. Codicibus vtendum sacris. COR. Vt vt lubet,</p>
    <p>Et en paratos seu Latino, seu cupis</p>
    <p>Sermone nostro. NIC. Maior additur fides</p>
    <p>Semper Latinis, quos vetus sinceritas</p>
    <p>Errore purgat. LEO. Ergo quae tandem fidem</p>
    <p>≤line=1220≥ Authoritas, quae pondus hic ratio dabit?</p>
    <p>AND. Haec vna nostri certa sermonis fides</p>
    <p>Ratumque pondus, quod Deus scriptum viris</p>
    <p>Verbum reliquit. LEON. Illud an Verbum Dei</p>
    <p>Credis quod esse dicitur? AN. Credo, vetus</p>
    <p>≤line=1225≥ Nouusque codex maximi est Verbum Dei.</p>
    <p>LEON. Sed vnde doctus asseris? vel quo tua</p>
    <p>Hoc secta signo credidit Verbum Dei?</p>
    <p>NiC. Imò recepit codices varios fides,</p>
    <p>Quis singulorum pandit authores tibi?</p>
    <p>≤line=1230≥ AND. Non hoc, sacro probare sed verbo fidem</p>
    <p>Mens certa nobis, tolle sermones tuos.</p>
    <list type="ordered:upperroman">
      <item n="505">
        <p>Tremiscis ergo? nunquid haeres? quin loqui</p>
      </item>
    </list>
    <p>Istisque tandem ferre responsum paras?</p>
    <p>≤page=78≥</p>
    <p>Quo traditum Doctore Verbum non sciunt</p>
    <p>≤line=1235≥ Fidei Ministri? A. Scimus equidem, sed suo</p>
    <p>Argutias de more contorquent nouas</p>
    <p>Vt solis addant lumini tenebras: nec his</p>
    <p>Mens dubia nutat, fraudibus sed agant tamen</p>
    <p>Tacitis dolosi, nostra credat vt fides</p>
    <p>≤line=1240≥ Sacrum dedisse gentibus Verbum Papam</p>
    <p>Latij Monarcham. Tanta peruersos trahit</p>
    <p>Poena sceleris, fallereque gaudent si queant.</p>
    <p>LEON. Certare si lubet tamen verbi prius</p>
    <p>Dominum sciamus. BR. Istud est certum nimis,</p>
    <p>≤line=1245≥ Nec vera patitur amplius dubium fides.</p>
    <p>Sed ille quis tandem Quiritum Pontifex</p>
    <p>Regum caput? COR. Num solus haud satis est Tonans</p>
    <p>Vt aequa mundo iura reddat? NiC. est satis:</p>
    <p>Vicario sed honore iungat cum sibi</p>
    <p>≤line=1250≥ Famulum Deus, quis nollet? hinc cur non quoque</p>
    <p>Reges fugamus, ille Moderator poli</p>
    <p>Froenare terras solus omnes cum queat?</p>
    <p>AND. An ergo maximi velut mundi Tonans</p>
    <p>Gentes gubernat? Cui potestas haec data?</p>
    <p>≤line=1255≥ L. Nec maxima potestas, nec est mundi Tonans.</p>
    <p>Sed munere dato dirigit, proprio sibi</p>
    <p>≤page=79≥</p>
    <p>Quod vendicat qui Rector &amp; caput est. AN. Quis est?</p>
    <p>LEO. Christus, AND. Quid ergo aliud nouum asseris caput?</p>
    <p>LEO. Nec enim sibi Vicarium Reges negant.</p>
    <p>≤line=1260≥ Est Pontifex Rector caputque sub Deo.</p>
    <p>A. Vt ergo virtus lausque Christi sit memor?</p>
    <p>Prô prô pudor! sic perfidi Christum colunt;</p>
    <p>LEO. Quin imò maior, vendicat quando sibi</p>
    <p>Hunc quoque ministrum. AN. Nunquid hoc Mundus petit?</p>
    <p>≤line=1265≥ L. Sic est, caput domus habet, &amp; regio Ducem</p>
    <p>Regem sequuntur astra Solem, cur suo</p>
    <p>Capite careret Orbis &amp; populus Dei?</p>
    <p>Domiti triumphator Erebi coelos super</p>
    <p>Christus recessit, nec hominum praesens adest.</p>
    <p>≤line=1270≥ Oculis homo, parto tamen populo Ducem</p>
    <p>Statuit, suum quem crederent cuncti caput.</p>
    <p>Et hunc benignus ipse spiritu regit</p>
    <p>Addensque robur efficit moli parem.</p>
    <p>Non si solutos Manium Pluto greges</p>
    <p>≤line=1275≥ Educat, aut rebellium rabies Ducum</p>
    <p>Insana Martis arma distringat manu,</p>
    <p>Euincet Orbis hoc caput: frendat furor;</p>
    <p>Haec vna petra sustinet populum Dei.</p>
    <p>Premitur quidem, non opprimitur vnquum tamen.</p>
    <p>≤page=80≥</p>
    <p>≤line=1280≥ AND: Quis hos ferat loquacibus tumidos dolis?</p>
    <p>Cruces, cruces. COR. Suspendium nunquid sibi</p>
    <p>Quaerunt? Citò, citò pendeant. BR. Meritos nimis</p>
    <p>Laqueos morantur. LV. Sentient serò licet</p>
    <p>Errore fingant quam sibi vano caput.</p>
    <p>≤line=1285≥ Non ille Pontifex, nec ille quem suis</p>
    <p>Manibus creant, hinc liberos faciet Deus.</p>
    <p>NIC. Nullum creamus nos Deum. CORN. Colitis tamen</p>
    <p>Cererem rotundam, dicitis quoque hanc Deum.</p>
    <p>NIC. Non est Ceres Deus, latet specie tamen</p>
    <p>≤line=1290≥ Deus sub istâ quam Sacerdos consecrat.</p>
    <p>COR. Ergon’ Sacerdos sub Cerere ponit Deum?</p>
    <p>Blaspheme quid spurcâ ebrius lingua vomis?</p>
    <p>NIC. Verbo Sacerdos ponit, &amp; sua Deus</p>
    <p>Virtute firmat. COR. Posset istud num Deus?</p>
    <p>≤line=1295≥ NIC. Verbo Tonantes qui polos &amp; maximi</p>
    <p>Theatra mundi finxit, hoc etiam potest.</p>
    <p>COR. Nil cernis: an forsan oculum fallit dies?</p>
    <p>AND. Deumne dicam fecerit mea quod manus</p>
    <p>Semperque cernam? NIC. Plus facere potest Deus</p>
    <p>≤page=81≥</p>
    <p>≤line=1300≥ Videre quàm qui corporis molem trahens</p>
    <p>Respirat aurae labilem nostrae diem.</p>
    <p>LEON. Paruas videmus Syderum caeli faces</p>
    <p>Ingentiores credimus: quid ni putes</p>
    <p>Hic quoque subesse numen, hoc quando suo</p>
    <p>≤line=1305≥ Firmauit orbis testimonio Deus?</p>
    <p>O vana mens, quae paruulo (prô prô pudor!)</p>
    <p>Metitur Omnipotentis ingenio manum?</p>
    <p>Dixit Deus; dubitas? facere solus potest;</p>
    <p>Quid haesitas? tibi ferculum sese dedit</p>
    <p>≤line=1310≥ Quid respuis? minatur exitium tibi</p>
    <p>Si mente sumas sordidâ, nondum times?</p>
    <p>O ó furor! Sed quantus excaecas viros!</p>
    <p>D. Insane cur nondum sapis? iam iam dolor</p>
    <p>Mihi corda pulsat, lingua quod tua sit modo</p>
    <p>≤line=1315≥ Peritura ferro. A. Sapere cum nolunt, Cruces</p>
    <p>Cruces ferant. C. Laqueusque spiritum premat,</p>
    <p>Et pendulis exhaustus ora deuoret</p>
    <p>Periura coruus. L. Pendeant, odi moras.</p>
    <p>N. Mors grata pro Christo pati quando licet.</p>
    <p>≤line=1320≥ LE.Vt vt volos saeuire perge; sic mori</p>
    <p>Placet, negandam nullus hic tenet fidem</p>
    <p>L. I claude carcere Miles impium genus:</p>
    <p>Dabit haec mihi nox orta consilium necis.</p>
    <p>≤folio=F≥</p>
    <p>≤page=82≥</p>
  </div>
  <div type="level2" xml:id="scena-iv.-1">
    <head>17. SCENA IV.</head>
    <p>Chorus Gorcomianorum, Lunnius, Brederodius, N. Pici Fratres,
    Duuenuordius, Omal.</p>
    <p>≤line=1325≥ CHO. Eamus illum forsitan</p>
    <p>Nostrae mouebunt lachrymae</p>
    <p>Non dura cautes, non draco</p>
    <p>Cruore fuso vescitur.</p>
    <p>LVM. Quis strepitus aures verberat? quis hic suis</p>
    <p>≤line=1330≥ Deturpat ora lachrymis gemitum ciens?</p>
    <p><hi rendition="simple:bold">CHOR. O Magne Batauûm Rector, hostium
    metus.</hi></p>
    <p>Qui iura vitae reddere &amp; mortis simul</p>
    <p>Potes labores. Euge non semper Tonans</p>
    <p>Moles laborat, flammeas quando Poli</p>
    <p>≤line=1335≥ Delicta nostra gemmeas pulsant domos:</p>
    <p>Sed puriori saepius mitis die</p>
    <p>Inuasit ora poenitens, quando dolor</p>
    <p>Vultu remisso supplices audit preces.</p>
    <p>Miserere Magne Rector, &amp; clementiam</p>
    <p>≤line=1340≥ Imitare Caeli: solue quos carcer suis</p>
    <p>≤page=83≥</p>
    <p>Claudit sub vmbris; mitis exaudi preces.</p>
    <p>LVM. Quid misera turba lachrymis foedas diem?</p>
    <p>Quid postulas, &amp; vnde mihi? CH. Gorcomio</p>
    <p>Venimus; &amp; coactus huc egit dolor,</p>
    <p>≤line=1345≥ Dolor loquentis occupans oris vias</p>
    <p>Animumque, lacrymas &amp; heu lacrymas vide,</p>
    <p>Miserere Lumni, carceris laxa fores.</p>
    <list type="ordered:upperroman">
      <item n="55">
        <p>Soluam scelestos? CH. Redde lachrymis vires,</p>
      </item>
    </list>
    <p>Lachrymis rogamus, supplicique pedes tuos</p>
    <p>≤line=1350≥ Veneramur ore: Parce, lachrymas vide.</p>
    <p>LVM. Procul hinc scelesta turba, tolle istas preces.</p>
    <p>CR. Miserere LV. Quid adhuc murmuras, procul hinc procul,</p>
    <p>Depelle Miles. Perduelles hos meis</p>
    <p>Soluam catenis? O furor! non sic mihi</p>
    <p>≤line=1355≥ Pertundis altas pectoris frustra fores.</p>
    <p>F. At redde Magne, fratribus fratrem, Comes.</p>
    <p>LVM.Qui vos &amp; vnde? FRA. Venimus Gercomio</p>
    <p>Fratres Pici, quem carcer obseruat tuus</p>
    <p>Pretium parati fratris in pretium dare.</p>
    <p>≤line=1360≥ L. Non vita sic rebellibus pretio datur.</p>
    <p>≤folio=F2≥</p>
    <p>≤page=84≥</p>
    <p>Aut morte dura Manium subeant lacus</p>
    <p>Cruore turpes, aut Quiritum quem colunt</p>
    <p>Negent parentem. FR. Sed tamen pretium cape.</p>
    <p>Fors cùm solutus vixerit, Patriae fidem</p>
    <p>≤line=1365≥ Sequetur, &amp; periculi tanti memor</p>
    <p>Volet quietem quam negata dat fides.</p>
    <p>BR. Sic sapere deberet, sed illa gens nequit</p>
    <p>Incommodo sapere suo, donec necis</p>
    <p>Moriens labores intrat. L. hoc iuro caput</p>
    <p>≤line=1370≥ Tardae dolores mentis horrendos ferent.</p>
    <p>FR. Per illa Batauae gentis &amp; patriae precor</p>
    <p>Secunda fata, per remotos iam metus,</p>
    <p>Regalis imperij, per hanc detram tuam,</p>
    <p>Per si quid animi vulnus hoc lachrymis potest,</p>
    <p>≤line=1375≥ Precamur ambo redde fratrem fratribus.</p>
    <p>Aut si dolori denegas istud pio,</p>
    <p>Liceat loqui, tentabimus animum viri,</p>
    <p>Victusque nostram forsit an capiat fidem.</p>
    <p>DVVEN. Pia cura fratres, vestra, sed fratris nimis</p>
    <p>≤line=1380≥ Animus superbus, fata dum Patrio suo</p>
    <p>Oppugnatore liberum inuidens decus.</p>
    <p>Sed attamen concede, Lumni, quod pius</p>
    <p>Poscit dolor, liceat loqui. BRED. Parum est loqui:</p>
    <p>≤page=85≥</p>
    <p>Sed impeditas vinculis teneat manus.</p>
    <p>≤line=1385≥ L. Semper suo remittitur motu furor,</p>
    <p>Nimiumque fata remoror. &amp; mihi grauis</p>
    <p>Languescit ira: sed tamen sit hoc quoque</p>
    <p>Datum dolori, quod petunt, liceat loqui.</p>
    <p>I mox &amp; atri carceris laxa fores,</p>
    <p>≤line=1390≥ Praefecte, fratrem redde fratribus, volo.</p>
    <p>Sed aetheris Regina noctis vbi vias</p>
    <p>Scandet, tenebras aduehens Orbi nouas</p>
    <p>Iterum reuinctus carceris caecas nigri</p>
    <p>Repetat cauernas. Haec voluntas est mea.</p>
    <p>≤line=1395≥ OM. Solumne reddam. L. Sic volo, solum, &amp; tuâ</p>
    <p>Quem liberabis interim claudes domo.</p>
  </div>
  <div type="level2" xml:id="scena-v.-1">
    <head>19. SCENA V.</head>
    <p>Omalius, N. Picus. Hieronymus, Hezius.</p>
    <p>OM. Huc Pice, linque carcerem, donat Comes</p>
    <p>Te fratribus per alta donec nox iuga</p>
    <p>Deducat vmbras, &amp; stygijs repetat sopor</p>
    <p>≤line=1400≥ Ab amne terras. HIE. Sic clientes nos Pater</p>
    <p>≤folio=F3≥</p>
    <p>≤page=86≥</p>
    <p>Tuos relinques? Sic seuerae dum necis</p>
    <p>Certamen instat deseres gnatos tuos?</p>
    <p>NIC. Ecquis vocat? OM. Gorcomij fratres tui.</p>
    <p>HEZ. O nos relictos! abstrahent hi te suo</p>
    <p>≤line=1405≥ Amore fratres, noster hic solus labor</p>
    <p>Sudabit inter mortis vrgentis metus.</p>
    <p>NIC. Non ita relinquam. HIE. Vincet amor. &amp; suo</p>
    <p>Vel aere fratres, vel laboribus, necis</p>
    <p>Soluent periclis: ibimus soli necem.</p>
    <p>≤line=1410≥ Et saeuientis dura passuri manus</p>
    <p>Funera: quid heu Pater relinques heu tuos?</p>
    <p>NIC. Nunquam relinquam: testor aeternum Poli</p>
    <p>Terraeque Numen, testor ordinem mihi</p>
    <p>Vobisque sacrum, si mihi per me licet,</p>
    <p>≤line=1415≥ Nunquam relinquam, dura sed primus necis</p>
    <p>Intrabo fata; liberos aut vos simul</p>
    <p>Habebo liber: sit fides rata haec mea.</p>
    <p>Sed ibo fratres alloquar. HEZ. Salue Pater.</p>
    <p>≤page=87≥</p>
  </div>
  <div type="level2" xml:id="scena-vi.">
    <head>20. SCENA VI.</head>
    <p>Nicolaus Picus, Fratres Pici.</p>
    <p>NIC. Saluete Fratres. FRAT. Quantus heu pro te dolor.</p>
    <p>≤line=1420≥ Heu quanta cura vexat! Ergo sic pati</p>
    <p>Infamis atra fata mortis mens adhuc</p>
    <p>Immota tibi? non hoc genus, non patrios</p>
    <p>Amas honores? NIC. Nulla mors fortes mouet,</p>
    <p>Et vincit aeternae salutis hanc amor.</p>
    <p>≤line=1425≥ FR. Ama salutem, libera te cùm potes,</p>
    <p>Linquenda tibi tantum fides: dubitas? age</p>
    <p>Quicquid voles, quicquid requires, hoc tibi</p>
    <p>Dabimus parati, linque tollendam fidem,</p>
    <p>Haec vna vitae cum tibi restet via.</p>
    <p>≤line=1430≥ NIC. Deumne linquam? FR. Non Deum, linquas fidem,</p>
    <p>Illumque quem nimium sequi Papam cupis.</p>
    <p>N. Sic deseram simul Deum: fidem Deus</p>
    <p>Ecclesiaeque Praesidem Papam dedit.</p>
    <p>Quid vultis ergo! magnus est vester quidem</p>
    <p>≤folio=F4≥</p>
    <p>≤page=88≥</p>
    <p>≤line=1435≥ Fateorque Fratres, amor: at aetheris sacrum</p>
    <p>Testor Monarcham, potius ardentes ferar</p>
    <p>Moriens in ignes, quam negata sit fides,</p>
    <p>Illumque veneror quem sequi teneor Papam.</p>
    <p>FR. Sic stulta tollit vanitas mentis diem.</p>
    <p>≤line=1440≥ Morine pro Papa cupis? Sed quid precor</p>
    <p>Cum saucio te pendulum collo sciet</p>
    <p>Tandem remittet? Sanguinem nunquid suam</p>
    <p>Pro te rependet, fata vel durae necis</p>
    <p>Subire cupiet improbus? N. Frustra dolos</p>
    <p>≤line=1445≥ Nectitis, &amp; istis celsa nescit flatibus</p>
    <p>Pietas moueri. FR. Dedecus nunquid tua</p>
    <p>Infame genti ferre mens suadet tibi?</p>
    <p>N. Laus gentis illa, morte si dura fidem</p>
    <p>Testatus orbis occupem supera decus</p>
    <p>≤line=1450≥ FR. Sed cur mori cupis? N. Patria me vult mori.</p>
    <p>FR. Agnosce Patriae fidem, vitam dabit.</p>
    <p>N. Haec vita morte durior quauis mihi est.</p>
    <p>Agnosco coeli Numen, hinc vitam peto.</p>
    <p>FR. Age per paternos deprecor Manes, per has</p>
    <p>≤line=1455≥ Lachrymas, &amp; altus qui graui mentem dolor</p>
    <p>Moerore turbat, per tuam Frater fidem,</p>
    <p>Simula fidem. NIC. Simulare me prohibet fides.</p>
    <p>≤page=89≥</p>
    <p>FR. Vel donec ille cesset impetus Ducis</p>
    <p>Irasque ponat; crede quicquid autumas,</p>
    <p>≤line=1460≥ Sed conde clauso corde paulisper fidem.</p>
    <p>Nil fratribus pro te dabis? N. quantum queo,</p>
    <p>Cessate Fratres, lachrymis maior Deus</p>
    <p>&amp; charior quam vita mollis est salus.</p>
    <p>FR. Hoc ergo, proximas subi Frater domos,</p>
    <p>≤line=1465≥ Et cruda dum te languidum laedit fames</p>
    <p>Resume coenam. NIc. Nil moror, Fratres, sequar.</p>
    <p><hi rendition="simple:bold">CHORVS</hi></p>
    <p>Militum Batauorum.</p>
    <p>ERgo libertas Batauûm timores</p>
    <p>Vicit, &amp; victum pepulit tyrannum.</p>
    <p>Ergo iam vasti domitor profundi</p>
    <p>≤line=1470≥ Et suas regnans equitat per vndas</p>
    <p>Aereâ magnus Batauus carina.</p>
    <p>Ite iam Reges via nulla Pontum</p>
    <p>Pandit, &amp; ventis pelago fugatis</p>
    <p>Languidas inter Batauus procellas</p>
    <p>≤line=1475≥ Solus hostili mouet arma Marte</p>
    <p>Solus Ibero</p>
    <p>≤folio=F5≥</p>
    <p>≤page=90≥</p>
    <p>Ecquid extremi populator Indi</p>
    <p>Austriae magnum iubar ô Philippe</p>
    <p>Solis Eoi populos fatigas?</p>
    <p>Iam tuos solus Batauus labores</p>
    <p>≤line=1480≥ Franget, &amp; longas numerare clades</p>
    <p>Saeculo crescens dabit insolenti.</p>
    <p>Quotquot audaces fragili carina</p>
    <p>Auster Eoos pepulit sub ortus,</p>
    <p>Quotquot ardentes Arabum per oras</p>
    <p>≤line=1485≥ Detinet Turcae pauor inquieti</p>
    <p>Huc voca, certi manet hora Fati</p>
    <p>Sorsque Regales apices relinquit</p>
    <p>Conscia motus.</p>
    <p>Haec equidem sors prima mali, seclique tremendi</p>
    <p>≤line=1490≥ Principium; sed foeta nigris mox moribus aetas</p>
    <p>Parturiet sub luce nefas: bella aspera bella.</p>
    <p>Nec tantum: campusque rubens, saeuique penates</p>
    <p>Ire dabunt plenis immania crimina velis.</p>
    <p>Quantus erit Batauus? mundi miracula Reges</p>
    <p>≤line=1495≥ Nesciet, &amp; superum sacros inuertet honores</p>
    <p>Rex sibi, sydereasque, immutans dogmate leges</p>
    <p>Inuento. Quis adhuc calidas Busiridis aras,</p>
    <p>Aut Phalaris tauros clausi tormenta doloris</p>
    <p>≤page=91≥</p>
    <p>Obstupeat? sceleri, cedit scelus, &amp; noua vincit</p>
    <p>≤line=1500≥ Aetas saecla Patrum. Quicquid male credidit olim</p>
    <p>Posteriora nepos consumens secula credet.</p>
    <p>Haec tua Bataue est gloria, cunctos</p>
    <p>Vincere, vinci nec scelere tuo</p>
    <p>Quod formidant alij, famam</p>
    <p>≤line=1505≥ Batauo generat; quodque scelestum est,</p>
    <p>Maxima Batauo gloria surgit.</p>
    <p>Sic Roma tibi cedit, Regum</p>
    <p>Sic ille potens terror Iberus</p>
    <p>Implens fines Solis vtrosque</p>
    <p>≤line=1510≥ Frangere solos Batauos nescit.</p>
    <p>Nunc ô potentes maximi Reges soli</p>
    <p>Qui proximum victricibus spatium maris</p>
    <p>Ratibus tenetis, Agite iam Batauia</p>
    <p>Vestros honores aequat, &amp; leges sibi</p>
    <p>≤line=1515≥ Libera Deumque ponit. Angle suspice,</p>
    <p>Suspicite vos Germaniae magnae Duces,</p>
    <p>Et quisquis Hispano inuidens, nimiam tuis</p>
    <p>Potentiam regionibus forsan times.</p>
    <p>Huc arma ferte; sola dum Batauia</p>
    <p>≤line=1520≥ Domino resistit, caeteris pacem parit;</p>
    <p>Et quisquis hanc iuuat, simul sese iuuat.</p>
    <p>≤page=92≥</p>
  </div>
  <div type="level2" xml:id="actvs-iv.-scena-i.">
    <head>22. ACTVS IV. SCENA I.</head>
    <p>Inquisitio Haeretica.</p>
    <p>ADhuc ne flammas hactenus rabido furor.</p>
    <p>Dolore surgens clausit? O nimium leues</p>
    <p>Vltoris ignes!O sacerrimi moras</p>
    <p>≤line=1525≥ Sceleris, &amp; ignaui dolores vindicis!</p>
    <p>Nondum scelestum terra sanguinem bibens</p>
    <p>Rubuit, &amp; elisis sub aëre faucibus</p>
    <p>Tonuit Polus? nondum triumphat Haeresis</p>
    <p>Batauûm per oras exulem calcans fidem?</p>
    <p>≤line=1530≥ O Roma, Roma, serius equidem, tamen</p>
    <p>Gemitum dabis; nunc collibus septem tuis</p>
    <p>Incute sonum; nunc fluminis sacros tui</p>
    <p>Attolle fluctus, &amp; tibi lachrymas bibe.</p>
    <p>O Roma Roma poteris; Hispanos parum est</p>
    <p>≤line=1535≥ Fugasse fasces: Regium graue si iugum.</p>
    <p>Tua grauior Roma Batauis Fides fuit.</p>
    <p>Ignosce Roma, vincitur fides tua,</p>
    <p>Et sumpta pellunt hanc per arma patrio</p>
    <p>Superbientes aequore Bataui. Huc age</p>
    <p>≤line=1540≥ Tarpeia sacri uerticis quando iuga</p>
    <p>≤folio=F6≥</p>
    <p>≤page=93≥</p>
    <p>Conscendis, &amp; magni per Insulas maris</p>
    <p>Excelsa vultus figis aspiciens tuae</p>
    <p>Ditionis Orbem, parta regna sanguine,</p>
    <p>Batauiam ne respice amplius, tua</p>
    <p>≤line=1545≥ lam froena calcat, nec pati nomen potest,</p>
    <p>Tu quoque Philippe Magne domitor &amp; Parens</p>
    <p>Telluris audi; Roma Batauis te tuis,</p>
    <p>Formauit hostem, dum Latia Fides tuo</p>
    <p>Accrescìt imperio, nec Haeresis suo</p>
    <p>≤line=1550≥ Serpit veneno. Scilicet Batauis Iber</p>
    <p>Amicus esset, nî foret qui nunc Iber</p>
    <p>Romanus idem. Sed moror, quo quo moror!</p>
    <p>Regina Noctis, magna languidi parens</p>
    <p>Soporis. Euge dum tuo sub sydere</p>
    <p>≤line=1555≥ Nefas paratur, conde flammatos poli</p>
    <p>Micantis ignes; Luce maior mox dabis</p>
    <p>Quod ingemiscens Roma nesciet loqui.</p>
    <p>O o dies! tremunt sepulti patria</p>
    <p>Tellure Manes, &amp; Nepotum saecula.</p>
    <p>≤line=1560≥ Formidat aetas prisca Patrum. Quin Parens</p>
    <p>Ipsa sceleris trepido scelus: victa hinc trahor,</p>
    <p>Inuicta retrahor, Perge, perge quid times?</p>
    <p>Resume Lumni pectus, aude quod dies</p>
    <p>Elatus vndis audeat nunquam suis</p>
    <p>≤line=1565≥ Aperire flammis: Surge, linque pocula</p>
    <p>≤page=94≥</p>
    <p>Pocula cruoris, &amp; nouas epulas dabis</p>
    <p>Furente dextra, iam tibi sceleris tui</p>
    <p>Appropero causam. Soluit en Gorcomio</p>
    <p>Laxare qui dum carceris mandat fores</p>
    <p>≤line=1570≥ Furoris iras laxat, &amp; rumpens moras,</p>
    <p>Seueritatis impetus armat simul,</p>
    <p>Clauumque menti detrahit. Sic sic decet</p>
    <p>Vt per bonum surgat scelus. Procul hinc procul</p>
    <p>Pietas abi; Clementia hunc fugias locum;</p>
    <p>≤line=1575≥ Tyrannis vna regnat, &amp; sceleri suo</p>
    <p>Vix sufficit, dum mortui nondum sitim</p>
    <p>Satiant dolores, &amp; cadauerum ferox</p>
    <p>Exscindit vmbras. I, relinque iam diem</p>
    <p>Lumni, nefandum Nox scelus aperit tibi.</p>
  </div>
  <div type="level2" xml:id="scena-ii.-3">
    <head>23. SCENA II.</head>
    <p>Lumnius, Duuenuordius, Brederodius, Nuncius, Omalius.</p>
    <p>≤line=1580≥ LVM. Iam luce pulsâ multus igniuomos Polus</p>
    <p>Accendit orbes, aureasque inter vias</p>
    <p>Nox astra prodens Solis auratum iubar</p>
    <p>Detraxit orbi. Nocte cessat impetus.</p>
    <p>≤page=95≥</p>
    <p>Et ira froenum patitur in lucem suos</p>
    <p>≤line=1585≥ Ab amne donec efferat Titan equos</p>
    <p>Mundi serenans arua. Nescio tamen</p>
    <p>Lymphata vino corda pulsat impetus</p>
    <p>Et frena nescit mens pati, voluens suo</p>
    <p>Dolore fatum: pectus ebrium salit</p>
    <p>≤line=1590≥ Mixtoque nostrum turbat accensus furor</p>
    <p>Pallore vultum D. Sic solet nostrae Comes</p>
    <p>Lux alta mentis fugere corporis luem</p>
    <p>Quandoque, nescit carcere includi suo</p>
    <p>Corpusque calcans saepè contendit Poli</p>
    <p>≤line=1595≥ Videre spatia; dumque metas transilit</p>
    <p>Suum lacessit impetu corpus nouo.</p>
    <p>B. Turbata nescit mens quietem, nec capit</p>
    <p>Animi dolores, debitas versat gregi</p>
    <p>Poenas scelesto Patriae vindex suae;</p>
    <p>≤line=1600≥ Multoque coenae plena vino temperat</p>
    <p>Vix motibus: Sed attamen froena nouas</p>
    <p>Paulisper iras, donec in terras iubar</p>
    <p>Phoebus reducat: interim liget sopor</p>
    <p>Agitata metu corda ne forsan furens</p>
    <p>≤line=1605≥ Sub nocte caecâ concites plebi metus.</p>
    <p>LO conscias noctis moras! O ó diem!</p>
    <p>B. Sed en quis vrbem concito subit pede</p>
    <p>Cursuque anhelat? L. Vnde nostris aduena</p>
    <p>Appellis oris? cura quae celerem trahit?</p>
    <p>≤page=96≥</p>
    <p>≤line=1610≥ NVN. Gorcomio festinus aduento, Comes,</p>
    <p>Vrgetque gressus cura quae tangit tuas</p>
    <p>Inuicte cures. LVM. Fare quid portas noui?</p>
    <p>B. Dic quae tuae fides viae? NVM. Certa est fides</p>
    <p>Quam mihi Marinus arcis Arbiter facit</p>
    <p>≤line=1615≥ Domnusque mandat tutus vt pergam vias.</p>
    <p>B. Dominus? quid ergo cespitum fossor miser,</p>
    <p>Et baiulus tam subito Dominus? LVM. O caput,</p>
    <p>Caput insolens! DV. Num forsan arcem iam sibi</p>
    <p>Gorcomiumque vendicat meritis suis?</p>
    <p>≤line=1620≥ LVM. Aliudne portas? NVN. Voce concedas Comes</p>
    <p>Vt liberâ tecum loquar. Magnae iubet</p>
    <p>Batauiae moderator Auriacus, suum</p>
    <p>Quem vindicem tyrannidis cuncti colunt,</p>
    <p>Vt vinculis quos carcer adstrictos suis</p>
    <p>≤line=1625≥ Claudit sub vmbris liberi patrios petant</p>
    <p>Iterum penates. LVM. Liberi patrios petant</p>
    <p>Iterum penates? iussa quis ponit mihi</p>
    <p>Patriamque prodens perduelles liberat?</p>
    <p>NV. Haec iussa sancti sunt Senatus ô Comes</p>
    <p>≤line=1630≥ Simulque vota. Nuper Auriaci Ducis</p>
    <p>Nostras ad vrbes nuncio rumor nouo</p>
    <p>≤page=97≥</p>
    <p>Mandata certus pertulit, quae Praesides</p>
    <p>Videre latis explicat a paginis</p>
    <p>Vt quotquot atris carcer in tenebris premit</p>
    <p>≤line=1635≥ Et vincla stringunt, seu sacerdotes sacros,</p>
    <p>Electa seu quos separat mundo salus,</p>
    <p>Vinclis soluti proprios petant lares.</p>
    <p>Nec hoc iniquum. Clauserat quotquot sua</p>
    <p>Marinus arce pollicitus vltrò fidem,</p>
    <p>≤line=1640≥ Vitamque cunctis, sancta singulos beat</p>
    <p>Integritas, &amp; vita culpari nequit</p>
    <p>Illos amauit ciuitas nuper suos</p>
    <p>Coluitque iustos, innocentes nunc petit</p>
    <p>Iurata quos seruare deberet fides.</p>
    <p>≤line=1645≥ LV. Quo quo furor? quid ira spiritus tuos</p>
    <p>Nondum resumis? sentient (ô ô moras!)</p>
    <p>Insana capita, perduelles sentient</p>
    <p>Quam foeda mortis fata praesidis traham.</p>
    <p>Parcamne captis? Astra (si surdo Deus</p>
    <p>≤line=1650≥ Audiat olympo) testor has noctis faces</p>
    <p>Quas inter orbes igneo premitis foco.</p>
    <p>Te iuro Magne noctium Pluto Pater,</p>
    <p>Immane Ditis Numen, &amp; scelerum Deus;</p>
    <p>Illa Illa Pontificis sequax latij cohors</p>
    <p>≤line=1655≥ Mundique pestis, saucio vitam vomet</p>
    <p>Guttere, nec vllus eripiet vnquam Deus.</p>
    <p>NV. Immo remitte spiritus, Comes, tuos;</p>
    <p>≤folio=G≥</p>
    <p>≤page=98≥</p>
    <p>Parce potius, totas per vrbis iam vias</p>
    <p>It clamor, &amp; plebs concita repetit suos</p>
    <p>≤line=1660≥ Templi Ministros: Curiam longo tenent</p>
    <p>Ordine senes, &amp; sexus alter lachrymas</p>
    <p>Vbique magno fundit vlulatu gemens.</p>
    <p>Pax nulla, saeuit vndique studijs furor</p>
    <p>Discordibus, debere seruari datam</p>
    <p>≤line=1665≥ Clamant fidem, seueritatis &amp; Duces</p>
    <p>Sequi recusant. Multus est Patriae timor,</p>
    <p>Et parta nuper fluctuat Pacis quies.</p>
    <p>Ignosce, te senatus &amp; ciues boni,</p>
    <p>Te ciuitas &amp; omnium lachrymae rogant.</p>
    <p>≤line=1670≥ Patria rogat. LVM. Sic ergo nullus hic tuos</p>
    <p>Hornane Manes vindicabit? tu quoque</p>
    <p>Illustris Egmondane nullos audies</p>
    <p>Cruoris extitisse vindices tui?</p>
    <p>O ô scelus! Sic Belgicos rabie noua</p>
    <p>≤line=1675≥ Albanus olim sustulit proceres furor,</p>
    <p>Et nullus vltor mortuos cineres Ducum</p>
    <p>Venerabitur? Praefecte, tolle iam moras,</p>
    <p>Laxa fores, &amp; gutturis laqueo viam</p>
    <p>Occlude cunctis. D. Prohibet Auriacus tibi.</p>
    <p>≤line=1680≥ LVM. Quis ille? Nassouius meis forsan volet</p>
    <p>Dare iura votis, solus &amp; Patriam manu</p>
    <p>Froenabit? an non vltor, &amp; vindex fui</p>
    <p>≤page=99≥</p>
    <p>Qui primus armis ferreum Regis iugum,</p>
    <p>Tyrannisque iura reppuli? &amp; hunc tamen</p>
    <p>≤line=1685≥ Pauidus vererer? O furor, furor, furor</p>
    <p>Alium timeres? D. Sed fides captis data est.</p>
    <p>Hanc Auriacus seruare captiuis cupit.</p>
    <p>BR. Non hostibus seruanda nostris est fides.</p>
    <p>D. Quaerenda sed tranquillitas patriae tamen.</p>
    <p>≤line=1090≥ BR. Tranquillitatis haec via est, quotquot fidem</p>
    <p>Seruant Quiritum, nec nouam Patriae fidem</p>
    <p>Colunt rebelles, morte inaudita cadant,</p>
    <p>Pereant. LVM. Peribunt, testor hunc quisquis Deus</p>
    <p>Orbem gubernat, nullus imperium mihi</p>
    <p>≤line=1095≥ Aut iura ponet: Regium pati iugum</p>
    <p>Si mentis ardor nescit, haud poterit tua</p>
    <p>Perferre iussa Auriace. Quid? Dominum colam?</p>
    <p>Verearne iussa? spumeis potius vadis</p>
    <p>Iungatur Oceanus Polo, potiusque onus</p>
    <p>≤line=1100≥ Deponat Athlas, &amp; ruina machinam</p>
    <p>Inuoluat orbis. I celer peragas cito</p>
    <p>Praefecte longas, heu nimis nimis neces</p>
    <p>Districta collo chorda vitalis vias</p>
    <p>Abrumpat aurae. O noctis vmbra Lumnium</p>
    <p>≤line=1105≥ Testare, nescit ille maiorem pati</p>
    <p>Batauûmque froenat summus Arbiter plagas.</p>
    <p>Peragas necem Praefecte OM. Peragam nec mora</p>
    <p>≤page=100≥</p>
    <p>LVM. I, rumpe, lacera, tolle vitam, mortuos</p>
    <p>Discinde, donec trux cruorem respuat</p>
    <p>≤line=1110≥ Seueritas, lassumque vincatur scelus.</p>
    <p>Quid ago? cito, cito, nescio, nescio, moras.</p>
  </div>
  <div type="level2" xml:id="scena-iii.-3">
    <head>24. SCENA III.</head>
    <p>Omalius, Milites, Captiui.</p>
    <p>OM. Cito, Milites, pars carceris laxet fores,</p>
    <p>Pars aedibus rapere alterum certet meis.</p>
    <p>Labor omnium properare mortem, currite</p>
    <p>≤line=1115≥ MIL. Quaeremus illum quem pij fratres suo</p>
    <p>Sermone tentant. Carceris sed nos fores</p>
    <p>Laxabimus. Agite mortis illuxit dies,</p>
    <p>Dies tremenda, nox licet mundum tegat</p>
    <p>Subuecta bigis. LE. O dies grata, ô dies!</p>
    <p>≤line=1120≥ Ergon’ cruore sanguinem nostro tuum</p>
    <p>Testabimur Mundi Redemptor &amp; Parens?</p>
    <p>MIL. En liberum qui vinculis collum suis</p>
    <p>Extulerat. OM. Hunc primum necet laqueus tamen.</p>
    <p>Nudate colla, vestis in partes eat</p>
    <p>≤line=1125≥ NIC. Tyranne perge, nulla teneat te mora.</p>
    <p>≤page=101≥</p>
    <p>Ergon’ subire fata decreuit furor?</p>
    <p>O grata fata! grata mors! ô ô dies,</p>
    <p>Dies amica? Nunquid ergo tam nouas</p>
    <p>Spiritus in auras euolabit; &amp; lares</p>
    <p>≤line=1130≥ Rursum paternos Aetheris magni cliens</p>
    <p>Inuiset? Euge grata Coelitibus cohors,</p>
    <p>Gandete Fratres, mortis aeternos dabunt</p>
    <p>Haec fata Coelos, &amp; breuis totum dolor</p>
    <p>Pariet Olympum. Filij, Fratres mei;</p>
    <p>≤line=1135≥ O quanta laus? Sequimur magistrum, Christus hanc</p>
    <p>Largo viam cruore tinxit fortibus</p>
    <p>Nunc ite fortibus animis, laurum Polus</p>
    <p>ostendit, &amp; sanguine fides nostro rubens</p>
    <p>Aequabit astris spiritus. Ibo prior,</p>
    <p>≤line=1140≥ Valete Fratres, me mori primum decet.</p>
    <p>MIL. Euomuit animam, spiritus fugit diem</p>
    <p>Pressisque muta mordet ora dentibus.</p>
    <p>LEO. Superûm Monarcha Christi saeculi parens</p>
    <p>Authorque coeli, paululum terris tuos</p>
    <p>≤line=1145≥ Defige vultus; sanguinem &amp; vitae diem</p>
    <p>Damus, Euge famulis robur inspira tuis.</p>
    <p>Moriemur omnes: Parce, parce sed tamen;</p>
    <p>Ignosce plebi, sanguine hoc surgat fides;</p>
    <p>Gorcomium vale, vale Gorcomium.</p>
    <p>≤folio=G3≥</p>
    <p>≤page=102≥</p>
    <p>≤line=1150≥ MILIT. Et adhuc fatigas aethora precibus tuis?</p>
    <p>Quin nos rogas? Sodalis ecce iam tuus</p>
    <p>Vt ora vertit? POP. Hunc, sequi, sequi volo</p>
    <p>Agedum Tyranne, tolle, quem inuides diem,</p>
    <p>Satia furorem, nullus hunc animum timor</p>
    <p>≤line=1155≥ Euincit, &amp; maior triumphus hac nece est</p>
    <p>Quem sanguinis testis mei Fides dabit.</p>
    <p>Quaecunque restat, dura mihi restat dies,</p>
    <p>Et vita tristis, quae suum amplius nequit</p>
    <p>Seruare lumen luminis auida gloriae.</p>
    <p>≤line=1160≥ HIE. Quid cerno? quo rapior nec amplus capit</p>
    <p>Mens rapta vitam? corpus hoc, nil iam moror</p>
    <p>Abrumpe miles. Magne Terrarum Deus</p>
    <p>Ecquos in amplexus vocas? aut quae mihi</p>
    <p>Noua serta monstras? O diem, vitae diem!</p>
    <p>≤line=1165≥ Tu virgo Mater arduum Coeli decus:</p>
    <p>Tu Magne Dux Apostolorum: tu tuis</p>
    <p>Francisce da Pater robur. MIL. Nunquid Deum</p>
    <p>Relinquis, &amp; Numen tibi fingis nouum?</p>
    <p>HIE. Tyranne, stygius dictat hoc Verbum furor,</p>
    <p>≤line=1170≥ Non ipse faris; nil moror, furias tamen.</p>
    <p>≤page=103≥</p>
    <p>HEZ. Adhucne viuo? MIL. Longior dabitur quoque</p>
    <p>Tibi vita si fidem neges: nega fidem.</p>
    <p>HEZ. Adhucne tentas? sed satis, socios sequar.</p>
    <p>Da Christe robur, ecce sanguinem libens,</p>
    <p>≤line=1175≥ Et vita quicquid parua concludit, fero:</p>
    <p>Nunc ô Batauia spiritus rabidos preme,</p>
    <p>Et funere satiata nostro dum licet</p>
    <p>Agnosce coelum; respice Patriam tuam,</p>
    <p>Recipe fidem tuam. Patria vale, vale.</p>
    <p>≤line=1180≥ Saluete magni Coelites: Age mens, age</p>
    <p>Certamen intra, gloriam victrix feres.</p>
  </div>
  <div type="level2" xml:id="scena-iv.-2">
    <head>25. SCENA IV.</head>
    <p>Omalius, Milites.</p>
    <p>OM. Ergo peractum est: victa iam recubat Fides</p>
    <p>Cruoribusque mersa fluctuat suis.</p>
    <p>Adhucne spirant? Miles explora necem,</p>
    <p>≤line=1185≥ Lacera necem, satia furorem, quicquid est</p>
    <p>Euerte, sentiat quoque cadauer necem.</p>
    <p>MIL. En vt iacent? vt pallidam miseri nigris</p>
    <p>≤folio=G4≥</p>
    <p>≤page=104≥</p>
    <p>Hausêre mortem vultibus? mordent solum.</p>
    <p>Huc huc sub antris quotquot Acherontus Canes</p>
    <p>≤line=1190≥ Ventre vacuo pascuntur vmbris, huc, volent,</p>
    <p>Haec membra lacerent. Milites nondum furor</p>
    <p>Remisit iras, saeuiamus O sacrae</p>
    <p>Pestes, &amp; atra temporis nostri lues.</p>
    <p>Vt nunc tacent? vt nunc in Orci flammeis</p>
    <p>≤line=1195≥ Vlulant caminis? serò, sed serò nimis.</p>
    <p>Iacete pestes, ite perfidi Canes,</p>
    <p>Laceremus ora, quaeque vestis hos tegit</p>
    <p>Rumpatur, &amp; laceris recumbant vultibus</p>
    <p>Rimetur ipsas pectoris foedi vias,</p>
    <p>≤line=1200≥ Fratrumque ventrem: sic nouus crescat furor,</p>
    <p>Cadauerumque sentiant moles manum.</p>
    <p>OM. Sat Miles, Euge surgit oceano dies,</p>
    <p>Fugatque noctem Phoebus Aurora duce;</p>
    <p>Huc miles vrbem repete, victa est iam fides.</p>
    <p>≤page=105≥</p>
    <p><hi rendition="simple:bold">CHORVS</hi></p>
    <p>Haeresum, vbi etiam Inquisitio.</p>
    <p>≤line=1205≥ HAER. Turpiter Olympi Rector, &amp; pondus Poli</p>
    <p>Nesciuit olim ferre patrem; quis mihi</p>
    <p>loue maior extas Bataue? deturbas louem</p>
    <p>Seu quem micanti stipat Amplexu Polus</p>
    <p>Coeli Monarcham: terminis seu quem suis</p>
    <p>≤line=1210≥ Sol claudit exoriens &amp; occasum petens</p>
    <p>Mundi Monarcham. Etiamne tertium Iouem?</p>
    <p>Nostrumque Numen euocatum Tartaro?</p>
    <p>Vincere sed nos Batauus nescit</p>
    <p>Vincere nisi se Batauus norit.</p>
    <p>≤line=1215≥ Alios vincit, vincitur ipse.</p>
    <p>Sors ea misera est, decuitque tamen</p>
    <p>Vt vindicaret mors doles;</p>
    <p>Et quod nequiret fraudibus</p>
    <p>Sparso probaret sanguine.</p>
    <p>≤line=1220≥ Equidem dolos Superat fides,</p>
    <p>Cruore sed deuincitur:</p>
    <p>≤folio=G5≥</p>
    <p>≤page=106≥</p>
    <p>Vtrumque nascens Haeresis,</p>
    <p>Et portat &amp; retinet simul.</p>
    <p>IN. Ergo Fides, Romana Fides praelusimus? Ibis</p>
    <p>≤line=1225≥ Ergo Fida? vici, Bataue huc applaude, peregi.</p>
    <p>Haeresis ergo rata est? huc huc gaudete sorores</p>
    <p>Batauiam, Batauiam</p>
    <p>Tenetis, &amp; gemitum suis</p>
    <p>Incussit icta montibus</p>
    <p>≤line=1230≥ Flens Roma perditam Fidem.</p>
    <p>HAER. Ergone suspiras Roma superba fidem?</p>
    <p>En iacet, &amp; multo victa cruore silet.</p>
    <p>Tu quoque Roma sile, iam noua Roma venit</p>
    <p>Pontificis magni, Regis &amp; omen habens.</p>
    <p>≤line=1235≥ Haeresi sedem dabit, &amp; scelestas</p>
    <p>Possidens fraudes, procul hinc fugabit</p>
    <p>Quotquot antiqui memores parentis</p>
    <p>Impiâ sacros pietate Patres</p>
    <p>Ritè requirent.</p>
    <p>≤line=1240≥ Huc dederit Fortuna diem, sacer ille, cruoris</p>
    <p>Principium sacri. Quid adhuc, quid quaerimus? inde</p>
    <p>Nostra venit sedes, &amp; se submittit amando</p>
    <p>Iam Batauus, quaeritque breuis dum libera vita</p>
    <p>Tempora, longa suae nectit discrimina vitae.</p>
    <p>≤page=107≥</p>
    <p>≤line=1245≥ Sic placet. O seri facies noua temporis! Ecquis</p>
    <p>Nesciet insidias? quis funera nesciet? ipsa</p>
    <p>Si simulachra gement, si Diuum flamma cremato</p>
    <p>Surget honore vorax, si Patria quaeret alumnos?</p>
    <p>INO. Hoc mihi restat nobile munus,</p>
    <p>≤line=1250≥ Faueant tantum Numina Batauûm.</p>
    <p>Vndique luctus, luctus vbique,</p>
    <p>Lachrymisque nouis lachrymae crescent.</p>
    <p>Me Praetores milite cincti</p>
    <p>Dominum cingent: ibimus omnes</p>
    <p>≤line=1255≥ Et sua nobis limina pandet</p>
    <p>Quisquis auitos seruat honores.</p>
    <p>Dux ipsa lares subiens tacitos</p>
    <p>Coeco Patres carcere claudam.</p>
    <p>Non exilio, laeuior poena est,</p>
    <p>≤line=1260≥ Sed morte luent, vacuique bonis.</p>
    <p>Haec fata erunt Batauiae</p>
    <p>Vt Haereses varias licet</p>
    <p>Gremio benigna nutriat.</p>
    <p>Vnam pati nequeat Fidem,</p>
    <p>≤line=1265≥ Vnam fuget tantum Fidem,</p>
    <p>Vnam ferox plectat Fidem.</p>
    <p>Sed scilicet sceleris amans</p>
    <p>Nullum pati potest bonum,</p>
    <p>Cunctum pati potest malum.</p>
    <p>≤page=108≥</p>
  </div>
  <div type="level2" xml:id="actvs-v.-scena-i.">
    <head>27. ACTVS V. SCENA I.</head>
    <p>Senex Gorcomianus, Chorus Gorcomianorum.</p>
    <p>≤line=1270≥ SEN. O Diua Pietas! ô dierum maximè</p>
    <p>Froenator, almae lucis author &amp; parens!</p>
    <p>Quid iam per altum vectus aureis Polum</p>
    <p>Cernes quadrigis? Brila, quid aperiet tibi</p>
    <p>Lumen renascens? O nefas! quis non neget</p>
    <p>≤line=1275≥ Quod hic peractum est? O mihi lento nimis</p>
    <p>Senecta gressu! O tarda fatis mors meis!</p>
    <p>Cur viuo? cur vitalibus fruitur mihi</p>
    <p>Spiramen auris, nec suo pereunt malo</p>
    <p>Effoeta membra languidi pondus pedis?</p>
    <p>≤line=1280≥ Heu ominosa verticis nix quae mei</p>
    <p>Candore crines spargis &amp; vitae notas</p>
    <p>Adesse metam! nuper impigro mouens</p>
    <p>Laborare gressus; cùm meum distingueret</p>
    <p>Lanugo vultum, primus aetatis decor,</p>
    <p>≤line=1285≥ Secura Christianus hic vestigia</p>
    <p>Ponebat, &amp; erat Haeresis Batauus adhuc</p>
    <p>Ignota nostris. Nunc nefas, ô ô nefas!</p>
    <p>Cruore mersus Christianus iam suo</p>
    <p>≤page=109≥</p>
    <p>Mortem cruentat, nec sua in patria locum</p>
    <p>≤line=1290≥ Habet. O, Tyranne, quis animum furor tuum</p>
    <p>Acerbat, aut humanitatem quae ferox</p>
    <p>Crudelitas euicit? an vacuo putas</p>
    <p>Fornice Polos aut nulla nubium vagas</p>
    <p>Fulmina per oras? aut Tonantis desidem</p>
    <p>≤line=1295≥ Contemnis iram? Viuit, ô, viuit Deus</p>
    <p>De te polorum magne Rex, hominum Deus</p>
    <p>Appello, si rabidos Tyrannorum premis</p>
    <p>Vindex furores, sume flammas ô Pater</p>
    <p>Et increpans maiore coelum fulmine</p>
    <p>≤line=1300≥ Distringe nubem, totus ardens vt vomat</p>
    <p>Animam Tyrannus. Tu Deus, Batauûm quoque</p>
    <p>Deus es, &amp; attamen tuas ridet faces</p>
    <p>Insanientis impotens ferociae</p>
    <p>Tyrannus, ah, ah, quid moraris ô Deus!</p>
    <p>≤line=1305≥ CH. O lachrymae! ô periura gens! ô gens fera!</p>
    <p>O dura cautes, Cerbere, immanis Charon!</p>
    <p>Crudelitas, crudelitas! O ô furor!</p>
    <p>O tortor! ô peior homine, homo simul tamen!</p>
    <p>O triste funus! SEN. Vnde nos? aut cur recens</p>
    <p>≤line=1310≥ Deturpat ora fletus &amp; cruciat dolor?</p>
    <p><hi rendition="simple:bold">CH. Lugere nostrum est, Christiani
    nam sumus,</hi></p>
    <p>≤page=110≥</p>
    <p>Et heu peremptos flemus hic nostros Duces.</p>
    <p>SEN. Communis ergo luctus, hos lachrymis quoque</p>
    <p>Deploro nostris, &amp; Tyranni si furor</p>
    <p>≤line=1315≥ Concedit, arcto singulos tumulo dabo.</p>
    <p><hi rendition="simple:bold">CH. Admitte Comites, te sequemur,
    &amp; labor</hi></p>
    <p>Noster erit idem. Sed Tyrannus en venit.</p>
  </div>
  <div type="level2" xml:id="scena-ii.-4">
    <head>30. SCENA II.</head>
    <p>Lumnius, Duuenuordius, Brederodius, Senex, Chorus.</p>
    <p>LVM. Ergo rebellis impios vomuit Fides</p>
    <p>Tandem cruoris praeda Phlegethonti data.</p>
    <p>≤line=1320≥ O Belgici gaudete Manes, quos furor</p>
    <p>Albanus atram nuper in mortem dedit.</p>
    <p>Dum Regis audax fulmen euibrat manu,</p>
    <p>Et seruitutis ferreum durae iugum</p>
    <p>Malè liberis imponere populis ferox</p>
    <p>≤line=1325≥ Laborat. O Hornane Belgicae iubar</p>
    <p>Clarum potentis, Regij impatiens iugi,</p>
    <p>Gaude, cruorem vindicaui iam tuum,</p>
    <p>≤page=111≥</p>
    <p>Ploratque mordens dentibus caesis humum</p>
    <p>Quisquis Quiritum Numen attollens, simul</p>
    <p>≤line=1330≥ Regale nomen coluit, &amp; voluit pati.</p>
    <p>Illustris Egmondane gaude, iam potens</p>
    <p>Superos adibis vmbra coelos, dum sacrum</p>
    <p>Sparsi cruorem Lumnius cineri tuo,</p>
    <p>Lumnius Iberi terror &amp; vindex tui.</p>
    <p>≤line=1335≥ D. Et tu minaces induens Batauia</p>
    <p>Vultus, tui Regina gaude, iam tibi est</p>
    <p>Defensa iusto sanguine tuorum salus;</p>
    <p>Et dignitatis vindicem tenes tuae</p>
    <p>Quem nulla morte peior vnquam seruitus</p>
    <p>≤line=1340≥ Curuabit imperijs Iberi, nec suo</p>
    <p>Parcet labori Diua libertas suam</p>
    <p>Vt ponat aedem Magna Batauiae Dea,</p>
    <p>B. Gaude Batauia nobilis, cedit tibi</p>
    <p>Superba septem Roma collibus sedens,</p>
    <p>≤line=1345≥ Mundi Domina, Regum caput, victrix sui.</p>
    <p>Gaude cruore mersa iam plorat suo,</p>
    <p>Singultibusque languidis fidem sibi</p>
    <p>Ingemit ademptam, seque nescit amplius</p>
    <p>Trepidans ruinam. Nunc Bataue tandem nouos</p>
    <p>≤line=1350≥ Attolle vultus, &amp; tibi leges tuas</p>
    <p>Numenque pone, dum Quirinus atque Iber</p>
    <p>Victis gemunt furoribus ius &amp; fidem.</p>
    <p>≤page=112≥</p>
    <p>LVM. Nunc sceptra sume Bataue, nunc lauru, leo</p>
    <p>Indue iubis, &amp; aequoris Patrij salum</p>
    <p>≤line=1355≥ Defende victor, victor Hispani, &amp; simul</p>
    <p>Victor Quirini. Sed quis hic lachrymas agit?</p>
    <p>Quae turba planctu gaudium turbat nouum?</p>
    <p>BRE. Quid turba ploras? supplici quid vertice</p>
    <p>Opponis ora? SEN. Redde Lumni, reddite</p>
    <p>≤line=1360≥ Proceres cadauera; mortui, muti iacent,</p>
    <p>Et clausa fracto guttere aufugit dies.</p>
    <p>Per has precamur lachrymas, per vltimam</p>
    <p>Communis horam mortis, et si quid tuum</p>
    <p>Humanitatis pectus antiquae fouet.</p>
    <p>≤line=1365≥ Etiam molossos terra condit, &amp; feris</p>
    <p>Sepulchra Tellus aperit, aut miserans graue</p>
    <p>Saxum Colonus funeri aduoluit nouo.</p>
    <p>Miserere Lumni, quodque post ulat dolor</p>
    <p>Faueas dolori iustus &amp; pius est labor</p>
    <p>≤line=1370≥ CH. Miserere Lumni LVM. Quid misera cohors petis?</p>
    <p><hi rendition="simple:bold">CH. Miserere Lumni. redde quos petit
    dolor,</hi></p>
    <p>Et funeri concede supremum decus.</p>
    <p>LVM. Etiamne tantum terra visceribus scelus</p>
    <p>≤page=113≥</p>
    <p>Suis re condat? BR. Potius exundans mare</p>
    <p>≤line=1375≥ Sorbeat, &amp; audaces per aërem ferant</p>
    <p>Corni, vel intra ventris exhausti Canes</p>
    <p>Condant latebras: ipsa ferre iam nequit</p>
    <p>Patria peremptos, pressa quos viuos tulit.</p>
    <p><hi rendition="simple:bold">CH. Miseremini Proceres. L. Quid
    amplius petis?</hi></p>
    <p>≤line=1380≥ D. Habeant sepulchra, iure Tellus exigit</p>
    <p>Quodcunque sternunt fata, nec discrimine</p>
    <p>Benigna facta perfidos simul &amp; bonos</p>
    <p>Sinu recondit: nec etiam duces suis</p>
    <p>Vnquam negarunt hostibus. L. sed hostibus</p>
    <p>≤line=1385≥ Pretio dederunt. SE. Nos quoque pretium Comes</p>
    <p>Dabimus parati, respice lacrymas Comes,</p>
    <p>Iudaeus olim reddidit lacerum ferox</p>
    <p>Christi cadauer. Redde Lumni, reddite</p>
    <p>Proceres. CH. Per has lachrymas, per hoc si quid potest,</p>
    <p>≤line=1390≥ Commune Numen patriae, pretium tibi</p>
    <p>Feremus. O miserere Lumni. D. Sic petit</p>
    <p>Lex aequa, paruis vt sepulchris, dum licet</p>
    <p>Donemus omnes. L. Vincitur semper furor,</p>
    <p>Semperque vincor; mortuis tumulos date.</p>
    <p>≤line=1395≥ Sit hoc quoque lacrymis datum, interim tamen</p>
    <p>Pretium feretis; Nos eamus, fert nouum</p>
    <p>Lux orta gaudium, Batauiam nouam</p>
    <p>Sine rege cernens, &amp; suâ Dominam fide.</p>
    <p>≤folio=H≥</p>
    <p>≤page=114≥</p>
  </div>
  <div type="level2" xml:id="scena-iii.-4">
    <head>33. SCENA III.</head>
    <p>Senex, Chorus, Fides Catholica.</p>
    <p>SEN. Eamus ergo, munus vltimum pij</p>
    <p>≤line=1400≥ Soluamus, &amp; leuis vrna puluerem sacrum</p>
    <p>Concludat. CH. O quis lacrymas nostris dabit</p>
    <p>Oculis perennes? Cernite, en vitae leuis</p>
    <p>Iam nulla restat aura, frigidus sedet</p>
    <p>Super ora pallor, pectoris latebrae patent,</p>
    <p>≤line=1405≥ Et decolor cruore permixto color</p>
    <p>Recessit. O ferox Tyrannorum manus!</p>
    <p>Spectaculum crudele! funus horridum!</p>
    <p>O dira rabies! siccine cruoris sitis</p>
    <p>Accendit iras? frontis abijt quo decor</p>
    <p>≤line=1410≥ Rutilus serenae? diua quo sapientia</p>
    <p>Sublime vitae sydus &amp; animi decus</p>
    <p>Fugit? dolor, dolor ôdolor! oculi cito</p>
    <p>Date lacrymas, iterumque lacrymas date.</p>
    <p>Heu, heu, quid heu, lacrymae quid heu, latrymae quid heu</p>
    <p>≤line=1415≥ Cessatis? haec requirit hora lacrymas.</p>
    <p>Dolor quid ah, dolor quid ah cessas dolor?</p>
    <p>≤page=115≥</p>
    <p>Omnes requirit hora planctus, &amp; suo</p>
    <p>Impar malo succumbit. O tristis dies!</p>
    <p>Moriamur omnes, hic mori, libet hic mori!</p>
    <p>≤line=1420≥ S. Iam vita nescit lumen, attamen leuem,</p>
    <p>Si vester adsit mihi labor, tumulo dabo</p>
    <p>Terram CH. Iuuabimus, iuuabimus, decet</p>
    <p>Non esca sint corpora voracibus lupis,</p>
    <p>Quorum per auras spiritus coelos tenet</p>
    <p>≤line=1425≥ Beatitatis compos aeternum nouae</p>
    <p>Vos virgines, dum sufficit noster labor,</p>
    <p>Sit munus hoc vestrum vltimum, lacrymas date.</p>
    <p>Fletus Virginum ex eodem Choro.</p>
    <p>HEu heu lacrymae, dulces lacrymae,</p>
    <p>Implete sinus, rorate genas.</p>
    <p>≤line=1430≥ Heu heu faciles, ite dolores,</p>
    <p>Pectora duris tundite manibus.</p>
    <p>Recubant sacrae fidei Patres,</p>
    <p>Victaque pietas plorat alumnos.</p>
    <p>Ah ah dolor, dolor ah dolor!</p>
    <p>≤line=1435≥ Vicit rabies coeca pudorem</p>
    <p>Quique vel ipsi fuerant hosti</p>
    <p>Pulsa vitae fraude decori,</p>
    <p>Dura fracti morte recumbunt,</p>
    <p>≤folio=H2≥</p>
    <p>≤page=116≥</p>
    <p>Ah ah dolor ah dolor!</p>
    <p>≤line=1440≥ O quisquis amas fidei antiquae</p>
    <p>Purus honorem; quisquis fraudes</p>
    <p>Odio prauas refugis iusto.</p>
    <p>Huc age lachrymans adde dolorem</p>
    <p>Perijt Batauis antiqua fides.</p>
    <p>≤line=1445≥ Ah ah dolor, dolor ah dolor!</p>
    <p>Conditur vno pietas tumulo,</p>
    <p>Batauumque fides, priscaque virtus;</p>
    <p>Cernensque Deus lucis ab orbe</p>
    <p>Batauas linquit lumine terras</p>
    <p>≤line=1450≥ Sacrâ terras caede cruentas.</p>
    <p>Ah ah dolor, dolor ah dolor.</p>
    <p>SEN. O quantus infando dolore cor premit</p>
    <p>Impetus! &amp; heu quae moesta quatit animum mihi</p>
    <p>Tristitia? sufficit attamen. Manes sacri</p>
    <p>≤line=1455≥ Saluete, &amp; hoc, quod puluere modico damus</p>
    <p>Munus supremum capite munus optimum.</p>
    <p>Hunc annuum reduxerit cùm sol diem</p>
    <p>Vestro sacratus funeri, lacrymisque erit</p>
    <p>Et viuet aeternum dolor, qui nunc ô dolor</p>
    <p>≤line=1460≥ Fatigat artus lacrymas oculis ciens.</p>
    <p><hi rendition="simple:bold">CH. Saluete Manes inclyti, fidei
    Decus</hi></p>
    <p>Heu heu peremptum! heu per aureas Poli</p>
    <p>Vias &amp; ardens curritis stellarum iter;</p>
    <p>≤page=117≥</p>
    <p>Seu ciuibus iuncti aeuiternis coelitum</p>
    <p>≤line=1465≥ Gustatis ore nectar aeterno, nouâ</p>
    <p>Sub luce maiores, Agite Manes sacri</p>
    <p>Et Numen olim Patriae, lachrymas damus</p>
    <p>Lachrymas amoris pignus, &amp; fidei simul.</p>
    <p>Donec dies suprema diruet solum</p>
    <p>≤line=1470≥ Animans sepultos, &amp; sub auras intonans</p>
    <p>Tuba, mortuorum Iudici sistet dies,</p>
    <p>Vestras per orbem fama laudes &amp; decus</p>
    <p>Rumore multo concinet. Donec parens</p>
    <p>Obsessa Tellus refluo stabit mari,</p>
    <p>≤line=1475≥ Et maximus Romana templa Pontifex</p>
    <p>Accolet, honore vestra plurimo Fides</p>
    <p>Canetur Orbi, &amp; pectus inuictum nece.</p>
    <p>Imo renato si Patria forsan die</p>
    <p>(Sic audiant me fata) rursus hanc fidem</p>
    <p>≤line=1480≥ Agnoscat, aut nos, aut nepotes paruuli</p>
    <p>Quoscunque veniens saeculum Patribus dabit.</p>
    <p>Ponemus aras, thuraque ferentes noua</p>
    <p>Numina colemus. Nunc sed heu premimur nimis,</p>
    <p>Et patrios linquere penates sors iubet;</p>
    <p>≤line=1485≥ Saluete Manes inclyti.</p>
    <p>SE. Abeamus; at quae Diua gressus huc mouet</p>
    <p>Violata lacrymis genas? Equidem reor</p>
    <p>Lacrymare nostrum funus hoc cupit Fides,</p>
    <p>≤folio=H3≥</p>
    <p>≤page=118≥</p>
    <p>Est Dea fides. O Diua sic ergo tuos</p>
    <p>≤line=1490≥ Batauos relinquis? deseris sic nos Fides?</p>
    <p>FID. O ô dolor! lacrymare funus hoc meum est;</p>
    <p>Hic hic dolor, meus est, &amp; heu fidem procul</p>
    <p>Crudelitas armata pellit, cum mei</p>
    <p>Antiqua Patris occupet regna Haeresis.</p>
    <p>≤line=1495≥ O lacrymae, lacrymae! CH. Sequemur ô Dea.</p>
    <p>Ne sperne Comites, per dolores, per nouas</p>
    <p>Abibimus regionis exterae plagas.</p>
    <p>Aut Diua siste, forsitan veniens nouo</p>
    <p>Iubare dies mutabit hunc saeuae diem</p>
    <p>≤line=1500≥ Crudelitatis, &amp; suos Batauus patres</p>
    <p>Rursum sequetur dogma Romanum colens.</p>
    <p>FID. O certa nimium fata! certus ô nimis</p>
    <p>Dies doloris! Ibo; iam Praetoribus</p>
    <p>Accincta duris Haeresis sequitur meos</p>
    <p>≤line=1505≥ Vertens honores: nullus amplius mihi</p>
    <p>Dabitur locus, Batauusque despicit fidem.</p>
    <p>Ibo; sed, ô, vos chara Coelitibus cohors</p>
    <p>Manete, patrios colite paulisper lares</p>
    <p>Adhuc, &amp; armata resurgit si manus</p>
    <p>≤line=1510≥ Per exilia, per carceres rabies agens,</p>
    <p>Durate fortes; axe respiciet Deus</p>
    <p>Miserans ab alto, vestra dum proprio Fides</p>
    <p>Secreta lare, positis per aras flammulis</p>
    <p>Venerata coelos Numen hic natum colet</p>
    <p>≤page=119≥</p>
    <p>≤line=1515≥ Mundi secundum conditorem. Nunc mei</p>
    <p>Ite populi, siccate vultus; sic graui</p>
    <p>Surgit labore gloriae aeternae decus.</p>
    <p>Remanete fortes, lacrymae hei, lacrymae mihi</p>
    <p>Restant CH. Vale ergo Diua, non si iam neces</p>
    <p>≤line=1520≥ Aut dura voluant exilia, vel his truces</p>
    <p>Nudare certent opibus, vnquam mens erit</p>
    <p>Deserere magni dogma Romanum Patris.</p>
    <p>Secreta quanquam, semper attamen tua</p>
    <p>Nostri penates iussa seruabunt Fides.</p>
    <p>≤line=1525≥ Nunc Diua Diua vale. FID. Valete, vos quoque.</p>
  </div>
  <div type="level2" xml:id="scena-iv.-3">
    <head>35. SCENA IV.</head>
    <p>Fides Catholica in exilium abiens, Crucifixum Batauis
    relinquit.</p>
    <p>COElum, Tonantis sacra sedes, &amp; quies,</p>
    <p>Gemmata Diuorum domus, viuentium</p>
    <p>Suprema meta Vosque Progenies noua</p>
    <p>Aeternitatis, Coelites, quorum Polus</p>
    <p>≤line=1530≥ Numen tremiscens orbe concludit suo,</p>
    <p>Colitque ciues: Magna seu Mater suas</p>
    <p>Tellus sub auras proferens ingentibus</p>
    <p>≤folio=H4≥</p>
    <p>≤page=120≥</p>
    <p>Aequauit astris, patrij decus Poli:</p>
    <p>Seu compotes virtutis aeternae Deus</p>
    <p>≤line=1535≥ Et mortis esse iussit immunes, sui</p>
    <p>Caeli ministros, &amp; hominum comites sacros</p>
    <p>Audite. Vel tu potius aetherei pater</p>
    <p>Potens Olympi gentis humanae Deus</p>
    <p>Et inferorum terror, ac Dominus Ducum</p>
    <p>≤line=1540≥ Audi, Fugatur clade sanguinea Fides</p>
    <p>Propago Christi, quam trabali saucius</p>
    <p>Peperit in arâ sanguine abluens solum,</p>
    <p>Primi nepotes Patris &amp; pomi reos.</p>
    <p>O ô dolor, dolor ô dolor!</p>
    <p>≤line=1545≥ O quis perennes lachrymis vndas meis</p>
    <p>Sufficiat, &amp; morientis exhaustos nouis</p>
    <p>Animi dolores augeat singultibus?</p>
    <p>Non vna mors hic lacrymas omnes cupit,</p>
    <p>Sed Batauiae ruina ploratus petit</p>
    <p>≤line=1550≥ Ingentiores, imbris instar vt pluant</p>
    <p>Lachrymas ocelli; corda motibus nouis</p>
    <p>Concussa fulminis imitentur impetum,</p>
    <p>Tristesque rauco concitent gemitu sonos.</p>
    <p>O ô dolor, dolor ô dolor!</p>
    <p>≤line=1555≥ Huc huc minacium ferarum Rex Leo,</p>
    <p>Libicique terror nemoris &amp; primum decus:</p>
    <p>Huc tygrides, lupique &amp; vrsae tristibus</p>
    <p>Vlulate raucum vocibus: nostros nequit</p>
    <p>≤page=121≥</p>
    <p>Iuuare luctus lachrymis impar homo,</p>
    <p>≤line=1560≥ Suisque succumbens doloribus minor.</p>
    <p>Vlulate Bruta, noster ab homine est dolor,</p>
    <p>Et vna tanti causa luctus est homo</p>
    <p>Nostrum cruentâ funus accumulans nece.</p>
    <p>O ô dolor, dolor ô dolor!</p>
    <p>≤line=1565≥ O sacra Mundi capita Reges! ô Duces!</p>
    <p>O quisquis Orbem lege temperas tua</p>
    <p>Hominum Dominus, &amp; maximi seruus Dei.</p>
    <p>Huc verte vultus, hic tuus etiam est dolor.</p>
    <p>Lachrymare magnus si vigor animi queat</p>
    <p>≤line=1570≥ Cum scelere tangitur Deus. Pereo Fides,</p>
    <p>Et dum Batauus expellit orbe me suo</p>
    <p>Scelus aperit, longumque perditis nefas</p>
    <p>Regionibus. Per arma nuper &amp; suum</p>
    <p>Reges cruorem Martio motu nigri</p>
    <p>≤line=1575≥ Donare certabant suis regnis fidem:</p>
    <p>Nunc subditi perosa ductores Phalanx</p>
    <p>Fidem cruentâ clade mactant &amp; fugant;</p>
    <p>Sacrumque funus Regiae est pignus necis.</p>
    <p>Audite Reges, vester hic simul est dolor:</p>
    <p>≤line=1580≥ Cùm Regis abnegat sui populus Deum</p>
    <p>Fit dominus, &amp; Regem simul negat suum.</p>
    <p>O ô dolor, dolor ô dolor!</p>
    <p>Et tu Philippe huc cerne ab Occasu tuo,</p>
    <p>Magnusque si lachrymare nesciat vigor</p>
    <p>≤folio=H5≥</p>
    <p>≤page=122≥</p>
    <p>≤line=1585≥ Vndante vultu, corde confuso tamen</p>
    <p>Ede gemitum. Te tangit hoc longum scelus</p>
    <p>Perisque Batauis dum pereo Batauis tuis;</p>
    <p>Fideique funus, funus est ô Rex tuum.</p>
    <p>Tu quoque potens, &amp; nobile ingentis decus</p>
    <p>≤line=1590≥ Belgica soli, lacerata vultus aureos</p>
    <p>Constringe vocem, pectore vt tantum cauo</p>
    <p>Suspirijs anhelet, obscuris dolor,</p>
    <p>Lacrymisque tardus. Ecce diuisum perit</p>
    <p>Decus tuum, dum diuidis fidem tuam:</p>
    <p>≤line=1595≥ Tui perit pars vna, dum pereo Fides.</p>
    <p>O ô dolor, dolor ô dolor!</p>
    <p>Plorate Bataui, vester omnium est dolor;</p>
    <p>Plorate Ciues, tangit hoc omnes scelus.</p>
    <p>Hoc dum peremptum lacrymis funus sequor,</p>
    <p>≤line=1600≥ Per iura quod violare sustinet Fides.</p>
    <p>O luctus, ô dolor! haec fuit sedes mea,</p>
    <p>Virtutis &amp; sapientiae sacrae domus,</p>
    <p>Fideique templum. Nunc iacent ah ah iacent,</p>
    <p>Et paruulus sacra membra puluis vix tegit.</p>
    <p>≤line=1605≥ Plorate Bataui: Vos quoque cineres sacri</p>
    <p>Vetusta quos sepulchra conseruant Patrum.</p>
    <p>Plorate totum iam cinis modicus tenet,</p>
    <p>Quod vestra coluit saeculis multis Fides;</p>
    <p>Aetasque veniens execrandum fert nefas.</p>
    <p>≤line=1610≥ Plorate mortui, nepotes denegant.</p>
    <p>≤page=123≥</p>
    <p>Auos, Patrumque sacra sacrilega manu</p>
    <p>Violant, &amp; in suum furere gaudent genus.</p>
    <p>Heu heu fides! heu heu fides!</p>
    <p>Quo quo ibo! quis locus exulem capiet Fidem?</p>
    <p>≤line=1615≥ O lacrymae! quo Christe filiam vocas,</p>
    <p>Retrahisque? Pande Magne fluctuum Deus</p>
    <p>Neptune pontum, terra depellit Fidem.</p>
    <p>Ibo per vndas, &amp; sub Eoi plagas</p>
    <p>Quaeram fideles. Sarmatae dabunt locum,</p>
    <p>≤line=1620≥ Schytaeque profugi, &amp; nobiles Seres suo</p>
    <p>Vellere requirent. Heu sed heu lacryma! vagas</p>
    <p>Sequitur per vndas Batauus, atque Indos suo</p>
    <p>Agitat furore: nullus in mari locus:</p>
    <p>Quò quò ibo? nullus exulem agnoscet Fidem!</p>
    <p>≤line=1625≥ O Principes! O ô Philippe Magne Rex</p>
    <p>Et Christiani columen vnicum Soli,</p>
    <p>Quo quo ferar? redire mihi nunquam dabis?</p>
    <p>En parma quale mox tibi bello dabit</p>
    <p>Immane nomen? quantus Heros Austriae</p>
    <p>≤line=1630≥ Aquilae paternae fretus auspicio, &amp; tuo</p>
    <p>Sanguine potens per arma lassabit manum?</p>
    <p>O ô Liceat! ô Reddite Batauis fidem!</p>
    <p>Ab eo Bataue cogis; Bataue vale, vale.</p>
    <p>Heu heu fides! heu heu fides!</p>
    <p>≤line=1635≥ Valete Bataui, cedo, discedo Fides.</p>
    <p>O lacrymae Agite sed tamen, Bataui tamen</p>
    <p>≤page=124≥</p>
    <p>Respicite, linquo funus hoc vobis Crucis.</p>
    <p>Adhucne saeuit ira? nec tanta nece</p>
    <p>Seueritas satiata deponit minas?</p>
    <p>≤line=1640≥ Si displicet Fides, at heu placeat suo</p>
    <p>Qui nos cruore lauit, &amp; pretium sui</p>
    <p>Repetet cruore iudicans mortalium</p>
    <p>Sub sole noxas. Sapere sertus voles</p>
    <p>Quisquis voles: nunc funus hoc linquo tibi,</p>
    <p>≤line=1645≥ Si non perosus Numen aeternum Poli</p>
    <p>Bataue superbis, nosce Iudicem tuum</p>
    <p>Hominumque vindicem, Creatorem tuum,</p>
    <p>Valete Bataui, cedo, discedo Fides!</p>
    <p>Heu heu Fides! Heu heu Fides!</p>
  </div>
</div>
<div type="level1" xml:id="back">
  <head>Back</head>
  <p>FINIS</p>
  <p>≤page=125≥</p>
  <p>IN LAVDEM AVTORIS.</p>
  <p>O Quam foelicem te, sancta Colonia, vates</p>
  <p>Praedicat, aonios dum tonat ore sonos!</p>
  <p>Quid causae est? ibi facundas posuisse sorores</p>
  <p>Pierides capiti laurea serta refert.</p>
  <p>(5) Bellerophonteo quantum de fonte Poëta</p>
  <p>Ebibit, ipsa stupens lingua referre nequit</p>
  <p>Hoc praesens testatur opus, quod rodere nunquam</p>
  <p>Mus poterit, nunquam dilaniare canis.</p>
  <p>Inuidus exiguum rodat licet ore libellum</p>
  <p>(10) Musculus, hunc laniet dente feroce canis.</p>
  <p>Non tamen egregij delenda memoria facti est;</p>
  <p>Clara sed Autoris fama perennis erit</p>
  <p>Te celebrabit Iber, Gallus, cum gente Latina,</p>
  <p>Quaeque sub Argolico littore turba iacet,</p>
  <p>(15) Te canet assiduo duris Germanus in oris;</p>
  <p>Hoc modò diuinum cernere possit opus,</p>
  <p>Laus tua Vernulae, Poli penetrabit ad astra.</p>
  <p>Laus tua per Schyticos tuta volabit agros:</p>
  <p>Laus tua Vernulaee canenda per Indica curret</p>
  <p>(20) Littora, percurret per vada tuta freti.</p>
  <p>Denique quaeque suo perlustrat lumine Titan</p>
  <p>Regna, tibi laudis munera laeta dabunt.</p>
  <p>Viue triumphator, celebris post funera viue.</p>
  <p>Nestoreos foelix viue, Poëta, dies.</p>
  <p>Posuit Petrus Thyon Leodegariensis</p>
  <p><hi rendition="simple:italic">APPROBATIO.</hi></p>
  <p>HAEC NICOLAI VERNVLAEI, Tragoedia, quòd veram Gorcomiensium
  Martyrum historiam exhibeat, idonea est quae ad plurium aedificationem
  in lucem exeat.</p>
  <p><hi rendition="simple:italic">Ineunte anno 1610.</hi></p>
  <p><hi rendition="simple:italic">Gulielmus Fabricius Apostolicus
  librorum censor.</hi></p>
</div>
</body>
</text>
</TEI>

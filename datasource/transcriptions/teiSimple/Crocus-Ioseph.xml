<?xml version="1.0" encoding="utf-8"?>
<TEI xmlns="http://www.tei-c.org/ns/1.0">
<teiHeader>
  <fileDesc>
    <titleStmt>
      <title></title>
    </titleStmt>
    <publicationStmt>
    </publicationStmt>
    <sourceDesc>
      <p>Produced by pandoc.</p>
    </sourceDesc>
  </fileDesc>
</teiHeader>
<text>
<body>
<div type="level1" xml:id="front">
  <head>Front</head>
  <p>/</p>
  <p><hi rendition="simple:bold">Crocus, Ioseph</hi></p>
  <p>Cornelius Crocus, Comoedia sacra cui titulus Ioseph, ad Christianae
  iuventutis institutionem iuxta locos inventionis, veteremque artem,
  nunc primum et scripta et edita per Cornelium Crôcum Amsterodami
  ludimagistrum. Ex Genesios cap. 39. 40. &amp; 41.</p>
  <p>Abstine sus, non tibi spiro.</p>
  <p>Antuerpiae in aedibus Ioan. Steelsii, Anno M.D.XXXVI. Cum Gratia
  &amp; Privilegio.</p>
  <p>DIMETRI.</p>
  <p>Haec scripta nobis, doctaque,</p>
  <p>Et actitata aegre est simul.</p>
  <p>Dum ludum amore patriae</p>
  <p>Iterum aperimus, nec tamen</p>
  <p>Ingrata, vini cantharo «5»</p>
  <p>Dignata poetam patria est</p>
  <p>Nec actione ephebulos</p>
  <p>Cunctis probatos plurimum.</p>
  <p>Vestris Thalia siccine</p>
  <p>Facundus Atlantis nepos «10»</p>
  <p>Aversus est farinulis?</p>
  <p>Nihil ille iam facit noui</p>
  <p>Qui sordido lucellulo</p>
  <p>Captus, Stygem colit nigram,</p>
  <p>Vmbris studens degeneribus, «15»</p>
  <p>Curat Camoenas nobiles,</p>
  <p>Aureamque virtutem nihil.</p>
  <p>M. HENRICO THEO-dorici filio reipublicae
  aemsteroda-<hi rendition="simple:italic">mae consuli uigilantissimo
  patrono optime merito.</hi></p>
  <p>Grates tibi persoluere</p>
  <p>Thalia nostra gestiens</p>
  <p>Dignas, opis non id suae</p>
  <p>Opus esse sensit protinus,</p>
  <p>Stupore languens pristino: «5»</p>
  <p>Quod sordido lucellulo</p>
  <p>Facundus Atlantis nepos</p>
  <p>Captus, Stygi nigrae simul</p>
  <p>Vmbris studens degeneribus</p>
  <p>Seque et sorores sperneret. «10»</p>
  <p>Tamen audet ornatissime</p>
  <p>Tui fauore Mercuri</p>
  <p>Tandem respirans, o meum</p>
  <p>Henrice praesidium et decus:</p>
  <p>Mittitque grata Comicos «15»</p>
  <p>Numeros sacrosque nunc tuae</p>
  <p>Recognitos spe gratiae.</p>
  <p>Multis laborem saepius</p>
  <p>Desideratum, iam tui</p>
  <p>Fauoris auspicio datum. «20»</p>
  <p>Cor. Crocus Aemsterodamus M. Martino Nivenio Aemsterodi virginum
  Gertrudensium moderatori meritissimo S.P.</p>
  <p>Optime praecipiunt Sapientes, Niveni charissime, optima primum, et
  ab optimis discenda. Vera autem sapientia nihil esse melius abunde
  nobis sacrae contestantur litterae, quare huius et primum esse debet
  et praecipuum studium quum omnibus tum ante omnia Christianae
  adolescentiae. Frustra enim vivitur, ni recte vivitur. Frustra autem?
  Imo vero maximo nostro malo, ut melius fuerit iuxta Christi de Iuda
  sententiam omnino non nasci. At vivendi recte sapere est et principium
  et fons. Quid enim aliud vulcania arma, quibus Homerus Achillem suum,
  Aeneam Vergilius, studiose adeo muniunt? Quid illae efficacis succi
  herbae, quibus per media monstra ad vellum aureum penetratur? Quid
  moly repertu difficillimum, sed contra omnia veneficia praesentissimum
  antidotum? Quid laureus surculus, consilia omnia bene fortunans? Quid
  denique aureus ille ramus, quo tuto etiam inferi adeuntur? Nisi
  efficacissima sapientiae decreta, quibus obfirmatus animus, omnibus
  fortunae telis, cupiditatum incantamentis, vitiorum monstris, evadit
  superior, numini iam quam homini similior. Haec enim, inquit Sapiens,
  amicos Dei et Prophetas constituit. Neminem enim diligit Deus, nisi
  eum qui cum sapientia inhabitat. Sapientiorum 7. Et rursum, Nam per
  sapientiam sanati sunt, quicunque placuerunt Deo a principio. O verbum
  dignissimum quod exaretur in libro, vel plumbea lamina, stilo ferreo,
  aut caelo incidatur in silice, quo semper oculis obversetur nostris,
  et animo penitissime infigatur. Curatione opus est per sapientiam, ut
  liberemur stultitia colligata in corde humano si Deo chari esse
  volumus, ut</p>
  <p>certe velle debemus omnes. Huc nos provocat aetas omnis, dum
  posterioribus studiis, gravioribus, utinam etiam melioribus, priora
  levitatis condemnamus. Negligimus pueri infantiae crepundia, ridemus
  adolescentes pueritiae ludicra, iuvenes adolescentiae inconsulta
  consilia et insanos repudiamus affectus, viri iuventutis dolemus tum
  praecipitantiam, tum intemperantiam, senes superiorum aetatum et vitia
  gemimus, et, cum sera iam poenitentia est, mutata cupimus. Atque adeo,
  in eisdem saepe aetatibus affectus affectu, voluptas voluptate, libido
  libidine, seu clavus clavo, paxillus paxillo, quod aiunt, pellitur.
  Quin igitur, quum suapte vanitate, cuncta fastidium nobis sui
  poenitentiamque subinde pariant, quumque aetas omnis ad sapientiam
  properet, in tempore potius rebus nostris salutique consulentes,
  operti saeculi discussis tenebris, malorum blandentium caliginem
  abstergimus.</p>
  <p>Nam ut subiiciamus paulisper oculis hominum vitam, quid ea est
  omnis, nisi levissima bulla, aut inanis umbra, vel ut significantius
  ait Pindarus, umbrae somnium? Procul si spectes, magnum quiddam esse
  putes, quod hebeti videlicet sumus obtutu, ubi vero propinques,
  evanescit. Ut autem foelix aliquid aut diuturnum videatur, stultitia
  nostra facit atque aevi brevitas, quum quotidie nunc vita, nunc mors,
  nunc risus, nunc lachrymae, nunc gaudia, mox luctus, nunc secunda, mox
  adversa, hodie divitiae, cras inopia, hodie affluentia, cras egentia,
  modo lucrum, modo damnum, modo honores, modo repulsae, gratia et
  contemptus, amor et odium, pax et bellum assidue alternent, adeo
  cuncta hic ad exagitandos miseros mortales armata sunt. Quo nimirum
  animi tranquillitatem redimentes, infrugiferis mundi laboribus longa
  salute dicta, potioribus incumbamus, atque ita potioribus, ut
  praecipuis, ita praecipuis, ut solis. Primum, inquit Christus aeterna
  sapientia, quaerite regnum Dei et iustitiam eius, et haec omnia
  adiicientur vobis.</p>
  <p>Fingamus nos in aeditiorem paulisper speculam subduci, ut quondam
  fratrem suum subduxit Solon, ut rerum infra iacentium faciem, imo
  fluctuantis mundi turbines, contemplemur,</p>
  <p>mox seculi nos etiam pigebit pudebitque vel potius miserescet. Sed
  omissis vitae incommodis, quae et odiosum fuerit referre, tam sunt
  miseranda, et longum, tam sunt multa, aut verius innumera, vel illa
  quae, veri inscitia, in homine dicuntur bona, quam nihil boni habeant
  consideremus, sed paucis, ut hoc loco.</p>
  <p>Ac primum, quae bonorum nomine sola vulgo censeri audimus, quaeque
  in primis miseri mirantur mortales, nimirum opes quum magno labore
  quaerantur, maiori cura serventur, maximo dolore amittantur, sintque
  omnis flagitii et magistrae et ministrae, quid tandem boni habent, an
  non potius mali plurimum? Ubi, inquit Christus, thesaurus tuus, ibi et
  cor tuum. Et rursum: Quam difficile, qui pecunias habent, in regnum
  Dei intrabunt ? Facilius est enim camelum per foramen acus transire,
  quam divitem intrare in regnum Dei. Quid Salomone sapientius? Quid
  eodem religiosius ac Dei amantius? Et tamen ad quantum religionis
  Deique contemptum opum eum affluentia deduxit? Quam sapienter
  deprecans, sive idem, sive alius quisquam sapiens Hebraeus.
  Proverbiorum 30. Inopiam, inquit, et divitias ne dederis mihi:
  suppedita mihi tantum victui necessaria, ne quando satur factus
  mentiar, ac dicam: Quis est Deus? Neve per inopiam furtum committam,
  et periurio polluam nomen Dei mei.</p>
  <p>Quin Phocyon, quanquam ethnicus et tenuis, regiis ei Legatis magnam
  auri vim dono afferentibus, recusavit accipere ac instantibus, ut
  liberis saltem suis dari pateretur, respondit: si frugi esse vellent,
  avitum eis agellum, quo ipse contentus clarus evaserat, suffecturum ad
  honestatem; sin minus, nolle se ipsorum alere luxuriam. Quanto hic
  sapientius quam Croesiani</p>
  <p>nostri, verius quam Christiani, alioqui pauperis Christi discipuli,
  et ad coelestis haereditatis possessionem vocati? Pecunia enim quasi
  malis venenis imbuta, corpus animumque virilem effoeminat, inquit
  Salustius. Et D. Paulus noster, Qui volunt ditescere, incidunt in
  tentationem et laqueum et cupiditates multas, stultas ac noxias quae
  demergunt homines in exitium et interitum. Si quidem radix omnium
  malorum est studium pecuniae, etc. 1 Timothei 6. Quanto satius est
  alteram manum implere cum tranquillitate quam utramque cum perpetuis,
  iisdemque supervacuis solicitudinibus, ut iam de pernicie taceam,
  quibus dies ipsi tenebrae sunt, et vita dolor et afflictio spiritus,
  nempe</p>
  <p><hi rendition="simple:italic">Dimidium quam sit toto praestantius,
  atque</hi></p>
  <p><hi rendition="simple:italic">Quanta sit utilitas malvae
  asphodelique virentis,</hi></p>
  <p><hi rendition="simple:italic">Haud norunt stulti.</hi></p>
  <p>Non enim in abundantia cuiusquam vita eius est, ex his quae
  possidet, teste ipsa veritate in Evangelio. Abunde dives est, qui
  Christum summum bonum possidet, qui praetiosam illam margaritam bonae
  mentis, qui defossum in agro dominico sapientiae thesaurum invenit,
  qui a Christo aurum emit ignitum, probatum, divinorum eloquiorum, qui
  bene gestorum substantiam recondit. Haec enim sola nullis fortunae
  casibus obnoxia, sola abeuntem non deserunt Dominum.</p>
  <p>Dives ille Evangelicus expleverat horrea frugibus et iam non de
  servando, sed de fruendo cogitabat, et tamen audit a Deo: Stulte, hac
  nocte animam tuam repetunt abs te, quae vero parasti cui cedent? Sic,
  inquit, qui recondit sibi, nec est erga Deum dives. Et alias, Vae
  vobis divitibus qui habetis consolationem vestram. Iam quid voluptas?
  Esca, ut ait Plato, malorum? Quid nisi mera est insania, et phrenetici
  risibus simillima? Dulce venenum, blanda pernicies, quae quum</p>
  <p>insyncera est omnis vel ethnico poeta teste, tum etiam exigua ac
  paulo mox aeternis cruciatibus luenda.</p>
  <p>Nec secius hic interim luculentis damnosa iacturis, opum, formae,
  valetudinis, temporis, famae, quodque maximum, bonae mentis. Quid
  autem stolidius ac pecudi vicinius, quam hominem ratione praeditum
  animal, divinum plasma, ad angelorum consortium, ad divinitatis
  communionem destinatum, brutae et moriturae carni dedititium vivere?
  Ut huic ad horam obsequare, a conditore, imo redemptore, imo
  servatore, deficere? Ut haec perdite vivat, animam occidere? Ut haec
  fluxis ac brevibus fruatur gaudiis, perpetuos tibi luctus comparare?
  Vae, inquit Christus, vobis qui ridetis nunc, quoniam flebitis.</p>
  <p>Respiciamus divitem epulonem, post breves voluptates aeternis
  ignibus mancipatum, ne aquae quidem guttam ardenti linguae impetrare
  posse, sed contra, audire opprobantem Abraham: Recordare quod ceperis
  bona tua in vita tua. Vera et unica voluptas est, gaudium spiritus ac
  purae conscientiae quam Salomon iuge dicit convivium.</p>
  <p>Quid dicam de gloriae mancipiis, quavis bulla et inanioris et
  levioris, pariter ac fugacioris? Qui hominibus, magis quam Deo,
  placere dum student, dum laudari cupiunt, ad homuncionum opinionem
  vivunt et quod est amentissimum, sui pretium de vulgi opinione
  aestimant, pessimi iam olim tum vivendi, tum sentiendi autoris, et
  cuius nihil sanum veteri veroque proverbio iactatum est.</p>
  <p>At vae vobis, inquit Christus, quum laudarint vos omnes homines. Et
  rursum: Quomodo vos potestis credere, qui gloriam a vobis invicem
  accipitis, et gloriam quae a solo Deo proficiscitur non quaeritis?
  Unicus autem honor est a Deo collaudari, certissimo iudice, et unico
  kardiognèsV et munerario. Qui gloriatur, inquit beatus Paulus, in
  domino glorietur. Non enim quem homines commendant, ille probatus est,
  sed is quem Dominus commendat, cui soli debetur omnis laus, honor, et
  gloria.</p>
  <p>Longum hic foret caetera percensere, quae mundus immundus prae se
  fert sublimia, satis ex his perspicere est, quam caecus error sit
  mortalium utque dum umbris inhiant, res veras amittant. Maxime autem
  huic malo affinis adolescentia ac iuventus est, quippe cuius
  stultitia</p>
  <p>comes est, stultitia autem ducit ad interitum. At sapientia lignum
  vitae est cuicunque contigerit, et beatus est quisquis eam nactus
  fuerit. Quam, quanta proinde diligentia docet filium suum
  sapientissimus Salomon? Quam solicite inculcat et infigit? Quam
  studiose commendat ut nunquam sibi in adhortando faciat satis, quasi
  sapientiam amasse propemodum perdidicisse sit. Itidem ut Socrates,
  perfectum sibi opus dicebat, si quem sua oratione ad sapientiae
  studium reddidisset inflammatiorem.</p>
  <p>Nos igitur utrunque, optime Martine, et docere Christianam pubem
  tam salutarem sapientiam et ad eandem cohortari cupientes, ad eamque
  rem non verba tantum, sed multo maxime exempla, non minus necessaria
  quam apposita cognoscentes, delegimus ex optimis, nempe sacris longe
  optimum pulcherrimumque Ioseph Patriarchae exemplum, et huius rursum
  longe optimam mehercle pulcherrimamque partem et quae tenerae aetati,
  quae gratis ac iucundis magis quam seriis capitur, facile sit et
  iucundissima et gratissima futura, non equidem sine mente, reor, sine
  numine Divum, ut quum ipsa rei gestae fide, tum narrationis voluptate
  et grata, quod dici solet, brevitate inescati, cupide percipiant animi
  dociles, teneantque fideles. Is enim et praeclarissimum sapientiae
  exemplar est, et singulare documentum eum cui illa adest, omnibus
  abundare virtutibus. Quod enim tandem virtutis genus esse potest,
  cuius non specimen eius historia habet, perinde praestantissimum, ut
  gratiosissimum? Adeo, ut quid cui praeferas, nescias atque ita clarum,
  ut loqui quasi videatur.</p>
  <p>Quis enim melius de prudentia praecipere queat, quam hic exemplo
  docet suo, in quovis fortunae gradu? Quis verbis docere, quantam hic
  erga omnis generis homines, cum quibus ei conflictari contigit,
  iustitiae praestitit aequitatem? Temperantia vero et fortitudine
  tanta, ut quae verbis fidem invenire non potuissent iis re ipsa fidem
  fecerit. Quin, unico facto quatuor expressit virtutum fontes, dum ab
  improbis herae amplexibus, debitae hero fidei respectu, et
  continentiae amore, ambigui eventus periculo fortiter contempto,
  prudenti fuga sese expedivit. Magni viri,</p>
  <p>atque adeo maximi, caeteri patriarchae et prophetae, Abraham quidem
  impigra fide, Isaac syncerae mentis puritate, Iaacob invicta laborum
  tolerantia, atque alii, alius certae virtutis eminentia, maxime
  suspiciendi, at hic omnibus, undecunque, ex æquo, summe admirandus.
  Nisi quis eam forte contendet fuisse eximiam, quae in hoc, pene
  dixerim supra fidem, fuit, in tam eleganti forma, tam lubrica aetate,
  tanta facultate, castimonia, et, huius comes, nitor quidam gratiae,
  quo factum est ut ab omnibus prae caeteris amaretur. Sed aeque sane
  insignis, si non magis, illa, ante evangelium plane evangelicae
  perfectionis, tum mansuetudo, qua summam fratrum iniuriam nec verbo
  opprobravit, nedum vindicavit, imo cumulata pensavit beneficentia, tum
  innocentia, qua gravissimam herae calumniam nec in carcere prodidit,
  suam contentus excusasse ¢nait…an. Nec minus singularis illa
  prudentia, qua tam gravem ac diuturnam famem mirabiliter coniectavit
  venturam, mirabilius temperavit, summa vigilantia septennem commeatum
  convehens, summa iustitia aequalitatem per omnes servans, oÙk ¥neu
  ™pieike…aj, qua sine inaequalis est aequalitas. Argumento est, simul
  et magno nobis religionis documento, quod suum sacerdotibus, licet
  idololatris, habitum voluit honorem. Denique summa integritate sibi
  nihil, regi omnia acquirens ad publicum stabilimentum potestati, quae
  omnis a Deo est teste Apostolo, tanto ante Apostolum consulens, non
  ita ut popularis ac vani favoris studio speciem liberalitatis de
  alieno largiendo mentiretur, rem ac virtutem negaret, sed ut parcius
  insumerentur, quae in multos annos tum Aegyptiis, tum finitimis,
  debebant sufficere. In summa, evenit mihi per huius virtutes
  circumferenti animum, quod Paridi illi Lucianico in dearum iudicio,
  qui negans sibi, in tanta divinarum formarum excellentia satis
  constare posse iudicium aátai d, fisi, p©sai te Ðmo…wj kalaˆ, kaˆ oÙk
  od’ Ópwj ¥n tij ¢pÕ tÁj ˜tšraj ™pˆ t¾n ˜tšran metag£goi t¾n Ôyin
  ¢posp£saj et quae sequuntur.</p>
  <p>Huius ergo vitam, absolutissimum sapientiae exemplum et paraenesin
  et pene dixerim exegesin, sic etiam tractavimus unius Dei Optimi
  Maximi benignitate, ut non pauca sapientiae decreta adsperserimus,
  tanquam absynthium melle praelitum, animo moribusque formandis non
  parum conductura sÝn tù qeù in usum Christianae pubis, cui hic omnis
  desudavit labor, ut mihi gradum iecisse videar, absit verbo invidia,
  ad ethicam philosophiam, quam Socrates de coelo in</p>
  <p>terram, D. Erasmus Roterodamus pridem in sermones et colloquia,
  quibusdam exceptis, deduxit, sub oculos ac conspectum etiam puerorum
  producendam quae qui cordi ac memoriae habuerit, facile vulgi, quo
  nullum unquam pene fuit corruptius, ne apud ethnicos quidem, quod ad
  opiniones de moribus attinet, evaserit dissimillimus. Quicquid enim
  penitus inhaesit animo, id quisque vita exprimit, nec virtutem
  constanter tueri potest, qui de turpi atque honesto nullis certis
  opinionibus mentem imbuerit.</p>
  <p>Neque tamen totam beati Ioseph vitam sumpsimus tractandam, nec enim
  ea unius comoediae res foret, sed a tentatione dumtaxat herae usque ad
  liberationem eius e carcere. Nam quo minus ad nuptias usque
  perduxerimus, quum id postularet, praeter artis rationem, etiam ipsa
  actuum ut a nobis concepta erat distributio, fecit primum insignita
  illa, quam nosti, ingratitudo, ad quam deinde accessit graviorum
  studiorum necessitas, et alioqui satis, quod ad hanc historiae attinet
  partem, exempli pueris propositum visum est. Nec est tamen quod quis
  praeter artem factum ob id cavilletur, quando comico satis est in
  laetum exitum rem deducere, ut testantur praeter Graecas non paucae
  Plautinae comoediae nominatim Capteivei. Illud magis movere iure
  posset, quod duas historiae partes in eandem conclusimus actionem,
  longo temporum intervallo distantes, nisi huius rei exempla, ut
  Graecum Aristophanem taceam, apud Latinae etiam comoediae principes
  Plautum ac Terentium extarent. Huius enim Heautontimorumenos,
  comoediarum eius praestantissima, duobus diebus. Illius autem
  Capteivei, etiam multis interpositis diebus agi finguntur.</p>
  <p>Non sic tolerari potest, ut longe lateque dissita loca in unum
  subito proscenium cogantur, qua in re per se absurdissima et nullo
  veterum exemplo comprobata, nimium sibi hodie quidam indulserunt. Quod
  si cui videbitur forte philosophica nimis, is cogitet, praeter quam
  quod talis ipsa est historia, etiam ab optimis doctissimisque
  iudicari, omnem Graecorum philosophiam ab Hebraeis, atque hoc in
  primis Ioseph, esse profectam. Nihil hic iam opus arbitror, ut
  pluribus opellam hanc meam commendem, quando et comoediam esse
  ostendimus, et historiam, et quidem sacram, ut quicquid laudum utrique
  tribuitur, tribuitur autem ab omnibus plurimum, plus etiam sacrae,
  debeatur et huic nostrae, nisi quatenus utriusque laudem culpa
  detrivimus ingenii, de qua re aliorum esto iudicium. Tantum illud
  Lectorem admonuerim, quod suum monet Plinius, ut</p>
  <p>subinde titulum legat, memineritque eum, non comoediam tantum, sed
  eam sacram promittere. Volui equidem anser strepere inter olores, ut
  audacia mea doctiorum segnitiem extimularem, cuiusmodi haud scio an
  unquam alias copiosior, quam hoc aevo, fuerit proventus, quare saepe
  mecum stomachari soleo, tam salutarem operam sic iacere neglectam.
  Sunt in propinquo hic Cornelius Grapheus et Petrus Nannius
  Alcmarianus, docti apprime homines, et facilitate carminis, et
  inventionis promptitudine, et ingenii festivitate non vulgari. Sed ne
  foris quaeram, sunt domi et ad manum, ut aiunt, in una nostra
  Republica Aemsterodama, praeter alios publice etiam celebres, D.
  Nicolaus Cannius a D. Erasmo Roterodamo non uno loco laudatus, M.
  Iacobus Iusti filius, M. Ludolphus Hillebrandi filius, utrique hic
  diligentissimi pueritiae formatores, ad hanc rem omnium opinione
  appositiores. Ille autem etiam ad tragoediam Christianam, si modo
  facultati, quam habet maximam, par otium suppeditaret. Ut iam tantam
  subolescentium ingeniorum spem sileam, quorum ut primi sunt, ita
  facile maximi futuri, ornatissimi doctissimique adolescentes,
  Sibrandus Occo et Heimannus Ruischonius. Quos omnes equidem in hoc
  nomino, ut publice provocati adesse tam pio negotio ne graventur.
  Atque utinam vel in posteriore huius ipsius historiae parte comicam
  suam facultatem, vel in priore tragicam experiri libeat, aut, si
  malint in reliqua bibliorum scriptura huiusmodi argumentorum
  feracissima, uberem facile materiem inventuri.</p>
  <p>Neque vero novum quis putet esse, quod moneo, antiquum fuit
  Christianorum studium sacra poematiis celebrare, non Latinorum modo,
  ut Prudentii, Sedulii, Iuvenci, Aratoris, et D.</p>
  <p>Hieronymi qui de Psalterio hexametros versus lusit, verum etiam
  Graecorum, ut Nonni Panopolitani, Gregorii Nazianzeni et complurium
  aliorum, sed quod propius ad nostrum hoc institutum attinet,
  Apollinaris omni scientia insigniter instructus, ut autor est
  Sozomenus, dominante Iuliano, pro Homeri poemate, versibus heroicis
  Hebraicas conscripsit antiquitates, usque ad imperium Saul xxiiii
  libris, iuxta numerum et nomen elementorum Graecorum, ad imitationem
  Homeri, opus omne partitus. Comoedias item et tragoedias lyricasque
  odas, Menandrum, Euripidem, et Pindarum imitatus, ex divina scriptura
  sumptis argumentis, Stephanus etiam quidam, de Christi cruciatu
  tragoediam cecinisse memoratur. Quin Iesus ille filius Syrach inter
  laudes virorum vere gloriosorum illam etiam ponit, quod in
  adolescentia sua studuerint musicis modis, et celebrarint carmina
  scripturarum. Cuiusmodi immane quanto satius erat lubricae aetati,
  cui, ut D. ait Hieronymus, etiam tuta timenda sunt omnia, quaeque
  nondum potest vitae suae habere modum discenda proposuisse, quam
  ethnicarum fabularum naenias, et in his maxime comicas ingessisse, hoc
  est, oleum addidisse camino. Studium enim humani cordis pravum est a
  pueritia, ait ipse qui condidit, et dociles imitandis turpibus ac
  pravis omnes sumus, ut nullus etiam accedat magister ad eam rem
  improbus. Corrumpunt mores bonos, non modo colloquia, verum plus etiam
  lectio, atque hac etiam amplius praelectio mala. Scitum est illud
  Iuvenalis:</p>
  <p><hi rendition="simple:italic">Nil dictu foedum visuque haec limina
  tangat</hi></p>
  <p><hi rendition="simple:italic">Intra quae puer est procul hinc
  procul ite puellae</hi></p>
  <p><hi rendition="simple:italic">Lenonum, et cantus pernoctantis
  parasiti</hi></p>
  <p><hi rendition="simple:italic">Maxima debetur puero reverentia si
  quid</hi></p>
  <p><hi rendition="simple:italic">Turpe paras ne tu pueri contempseris
  annos.</hi></p>
  <p>Recte proinde D. Erasmus Roterodamus in apologetica colloquiorum
  epistola Plautinae praelectionis permissionem prope probro obiicit
  quibusdam quam et crassissime facetis Pogii facetiis comparat. Et
  Lactantius ille Firmianus in scenis, inquit, nescio an sit corruptela
  vitiosior. Nam comicae fabulae de stupris virginum loquuntur et
  amoribus meretricum etc. Copiosius vero in eandem sententiam
  Aristoteles Politicorum 7, capite 17. Potissimum igitur inquit statim
  a pueris nec dicant nec audiant quidquam turpe pueri, etc. ac deinde:
  Minores autem neque iamborum neque comoediarum sectatores esse sinat
  legislator, nisi quum ad eam pervenerint aetatem etc. Lacedaemonii
  libros Archilochi maximi poetae, aut certe summo proximi, ut Valerius
  Maximus inquit, e civitate sua exportari iusserunt, quod eorum parum
  verecundam ac pudicam lectionem arbitrabantur. Noluerunt enim, inquit,
  ea liberorum suorum animos imbui, ne plus moribus noceret, quam
  ingeniis prodesset.</p>
  <p>Pluribus supersedeo quod epistolae modum excessi, sed si haec
  ethnici, quid Christianis censendum? Quibus coelestis illa tuba
  edicit: Scortatio et omnis immundicia et avaritia ne nominetur quidem
  inter vos sicut decet sanctos et obscenitas et stultiloquentia et
  urbanitas, quae ad rem non pertinent, sed potius gratiarum actio.
  Certe illa a prophanae comoediae praelectoribus cautio praestanda est,
  ut rem ex ingenio fictam rudis aetas sciat, quo minus exemplum insidat
  animis. Notum enim est ut interpretentur quidam quasi res gesta, imo
  quasi ab ipsis gesta esset. Quis sic non corrumperetur vel
  ferreus?</p>
  <p>Hanc igitur qualemcumque, mi Niveni, operam, publico pietatis
  studio sumptam privato tibi amicitiae nostrae nomine debitam, et
  purissimis votis tuis, ut Deus Optimus Maximus salutarem esse velit,
  commendo et meritis tuis non vulgaribus dico dedicoque. Precor ut
  inter sacras Musas ac Gratias tuas, diu foeliciter vivas.</p>
  <p>Aemsterodami, natali D. Benedicti Anno redempti hominis supra
  sesquimillesimum trigesimo sexto.</p>
</div>
<div type="level1" xml:id="main">
  <head>Main</head>
  <p>Invitatio cum periocha Comoediae</p>
  <p>Eho Viator, ni molestum sit tibi</p>
  <p>Paulisper heic astare, uel morarier.</p>
  <p>Iambicos quaeso hos legas senarios,</p>
  <p>Nouos, uoluptatem nouam qui nunciant.</p>
  <p>Perhendite, hora tertia, in foro, bonis</p>
  <p>Pubes auibus Aemstelredama aget sacram,</p>
  <p>Nouamque, nec uisam prius comoediam:</p>
  <p>Sensis, lepore, argutijs bellissimam.</p>
  <p>Veteres, sed absit invidia, quae fabulas,</p>
  <p>Pudore, religione, sanctimonia,</p>
  <p>Christoque dignis anteit sermonibus.</p>
  <p>I oseph qua Hebraeus seruiens Aegyptio,</p>
  <p>O ris decus uirtute commendans, fidem</p>
  <p>S ervare pertinax, herae falsa, domo</p>
  <p>E iectus, accusatione in carcerem,</p>
  <p>P arhaone tandem postulante soluitur.</p>
  <p>H onoribus cumulatus atque nuptiis.</p>
  <p>Si iudicabis in tuam fore rem, ut bonas</p>
  <p>Bene colloces horas, adesto tempori,</p>
  <p>Et arbiter nostrae benignus opellulae,</p>
  <p>Et candidus spectator actiunculae.</p>
</div>
<div type="level1" xml:id="dramatis-personae.">
  <head>1. Dramatis personae.</head>
  <p>Mago seruolus. Sephirach matrona.</p>
  <p>Ioseph oeconomus. Potiphar herus, praefectus satellitum regiorum,
  ut qui etiam praefuerit tum carceri, tum ipsi praefecto carceris, ut
  uidere est Genesis 40.</p>
  <p>Lorarij. Hanno pocillator regius.</p>
  <p>Puer. Gulussa carcerarius.</p>
  <p><hi rendition="simple:bold">Ioseph Cornelii Croci Petri filii
  Aemsterodami</hi></p>
  <p>Acta sacrae dedicationis ferijs, quom et supplicatum est, ob
  clarificatum Domini <hi rendition="simple:italic">Iesu</hi> nomen
  inter gentes, Divina Caesariae Maiestatis in Aphrica victoria, M.
  Ioanne Teyngo Medico experientissimo et Nicolao Gerardi filio Primis,
  post frustratam ac labascentem, singulari Dei Optimi Maximi beneficio,
  diutinam Luteranae haeresios tyrannidem, hoc Praetore, illo Consule,
  Orthodoxis Aemsterodami, Anno a nato Christo. 1535. Egere ingenui
  adolescentuli Petrus Comes Wlpipaludanus, Franciscus Teyngus,
  Guilielmus Sylvius, Reinerus Simonius, Ioannes Hudepolius, Egbertus
  Rodolphi filius, Ioannes Cornelii filius, Arnoldus Tielmaniae filius
  et Nicolaus Alardi filius.</p>
  <p>Edita M. Cornelio Dobbio Praetore orthodoxae fidei
  observantissimo.</p>
</div>
<div type="level1" xml:id="prologus.">
  <head>2. Prologus.</head>
  <p><hi rendition="simple:italic">Trimetri</hi>.</p>
  <p>Quod esse foelix omnibus uelit Deus,</p>
  <p>Pariterque faustum, quotquot estis candidi,</p>
  <p>Nigros enim nihil moramur, ni prius</p>
  <p>Sese abluant, nouae uoluptatis nouos,</p>
  <p>≤line=5≥ Grege a nouo, sum nuncius uobis datus.</p>
  <p>Apporto nanque, non Plauti aut Terentij,</p>
  <p>Quas esse fictas nostis omnes fabulas,</p>
  <p>Vanas, prophanas, ludicras ac lubricas:</p>
  <p>Verum ueram, sacramque porto, et seriam,</p>
  <p>≤line=10≥ Castam, pudicam, sic ut ipsas Virgines</p>
  <p>Dictasse Musas, ac Mineruam deieres:</p>
  <p>Nouamque, iam scriptam recens comoediam,</p>
  <p>Cui iure, cui ex re, Ioseph nomen inditum.</p>
  <p>Nil addo qualis caetera siet: caeterum</p>
  <p>≤line=15≥ Vostrum illud esto iudicium. At si illae tamen,</p>
  <p>Merito omnibus omnium eruditorum notis,</p>
  <p>Censentur esse uitae speculum, atque eas</p>
  <p>Spectare cuncti gestiunt, dum copia est:</p>
  <p>Nihil minus, idem huic deferri historiae</p>
  <p>≤line=20≥ Aequom est: ne quid maius dicam, sed uerius.</p>
  <p>Hanc exhibere heic iam cupit, si operam datis,</p>
  <p>Vostri fauore, uostrae item in spem gratiae,</p>
  <p>Encaeniorum ferias, quibus potest</p>
  <p>Modis, honestatura sacras, auspice</p>
  <p>≤line=25≥ Christo, simulque Gratijs fauentibus,</p>
  <p>Autore Crwco, publicae pubes scholae.</p>
  <p>Caeterum hoc agamus, huc qua uentum est gratia,</p>
  <p>Vt argumentum disseram comoediae.</p>
  <p>Ioseph fideli pectore reuerens Dei,</p>
  <p>≤line=30≥ Clari parentis filius clarissumus,</p>
  <p>Pudore plus quam uirgineo, cana fide,</p>
  <p>Totaque uirtutum catena praeditus,</p>
  <p>Domi malignis fratrum odijs exercitus,</p>
  <p>Et demum ab ijsdem uenditus, in Aegyptias</p>
  <p>≤line=35≥ Delatus oras, seruitutem seruijt</p>
  <p>Satellitum praefecto regiorum hero.</p>
  <p>Heic dum gubernat creditam sibi domum,</p>
  <p>Aetate florens lubrica, et forma pari,</p>
  <p>Lubidinosis captae amore amplexibus</p>
  <p>≤line=40≥ Herae petitus, nescijt corrumpier:</p>
  <p>Fugiens, relicto quo prehensus pallio est.</p>
  <p>Quod recipienti se domum illa coniugi</p>
  <p>Praetendit, immerentem Ioseph criminans.</p>
  <p>Eumque falsis percitus querimonijs</p>
  <p>≤line=45≥ Herus, profundo mancipat mox carceri.</p>
  <p>Annis ubi duobus, aut eo amplius,</p>
  <p>Clausus, profecta regi dum diuinitus</p>
  <p>Interpretatur prodigiosa insomnia,</p>
  <p>Et missionem, et rem parit sibi simul,</p>
  <p>≤line=50≥ Dei fauore, et auspicatas nuptias.</p>
  <p>Sic uincere animum sueti, quam quos animus, hi</p>
  <p>Maiore semper post triumphant gloria.</p>
  <p>Adeste sacri: res sacra est ut maxume.</p>
  <p>Prophani adeste: res prophana est, sed sacre</p>
  <p>≤line=55≥ Tractata: quae reddat sacros, lubentibus,</p>
  <p>Vt par est, auribus recepta, ac mentibus.</p>
  <p>Omneis proin opere maxumo oratos uolo,</p>
  <p>Linguis fauete, et rem totam pernoscite.</p>
  <p>Quod comicam si forte quis licentiam</p>
  <p>≤line=60≥ Pedum putarit incessendam, huncce moneo,</p>
  <p>Faciat ne intelligendo ut nihil intellegat.</p>
  <p>Extant bonorum exempla, qui cunctis placent,</p>
  <p>Plauti ac Terentij: quibus, alijs idem</p>
  <p>Licere facere, quod illi fecerunt, puto.</p>
  <p>≤line=65≥ Quorum aemulari praestat neglegentiam, ac</p>
  <p>Morsulorum obscuram diligentiam.</p>
  <p>Quos ut quiescant potius, et faueant, rogo,</p>
  <p>Nouo, pioque puerilem pietatulam</p>
  <p>Iuuandi publice studio, et mores bonos:</p>
  <p>≤line=70≥ Quam ut tam religioso oblatrent negotio,</p>
  <p>Superstitione liuida. et ueteri in noua</p>
  <p>Re uerbo ut utar, dent crescendi copiam,</p>
  <p>Nouarum qui spectandi faciant copiam.</p>
  <p><hi rendition="simple:bold">PROTASIS COMOEDIAE.</hi></p>
</div>
<div type="level1" xml:id="actvs-primi-scena-i.">
  <head>4. ACTVS PRIMI SCENA I.</head>
  <p><hi rendition="simple:italic">Trimetri.</hi></p>
  <p><hi rendition="simple:italic">Mago</hi>.</p>
  <p>Vt dura res est Dij, seruom pro libero</p>
  <p>≤line=75≥ Esse, alieni simul iuris et iniuriae?</p>
  <p>Iniquos adeo dominos hoc seclum tulit</p>
  <p>Noctes diesque, plus satis usque est, et super,</p>
  <p>Quo facto aut dicto est opus, quietus ne sies.</p>
  <p>Aequom an iniquom imperent, nihil iam pensi habent</p>
  <p>≤line=80≥ Quodcunque collubitum eis, licere postulant.</p>
  <p>At olim heris, tum quom meliora tempora</p>
  <p>Fuere, humanitatis certamen fuit:</p>
  <p>Non, ut nunc seruos eodem, quo mulos, habent</p>
  <p>Loco. Verum illud duplicat molestiam,</p>
  <p>≤line=85≥ Morosioris forte seruom esse domini</p>
  <p>Si contigit, Deo irato, quales fere</p>
  <p>Plerique. Caeterum multo ille miserrimus,</p>
  <p>Heram morosam ferre quisquis perpetim</p>
  <p>Cogitur, itidem ut nos hancce, iurgijs sine</p>
  <p>≤line=90≥ Modo modestiaque quae scatet muliebribus,</p>
  <p>Nulla adeo ex caussa: rixarum ipsa autor sibi.</p>
  <p>Quocirca me foras eduxi ex aedibus</p>
  <p>Parumper, hic ut nauseam leuem, modo</p>
  <p>Intus conceptam, quae quidem quam commodis</p>
  <p>≤line=95≥ Pridem esse moribus solet: nulli grauis?</p>
  <p>Herus sed postquam liberius coepit suis</p>
  <p>Iampridem inseruire officijs, domo frequens</p>
  <p>Abesse, Hebraei fretus oeconomi fide,</p>
  <p>Aut bile oportet, aut amore percitam.</p>
  <p>≤line=100≥ Sed comprimenda uox est, atque oratio.</p>
  <p>Crepuit fores: mirum ni ipsa exit: ut nihil</p>
  <p>Quieti loci relictum? Eccam: ipsa adest tibi.</p>
  <p>Vtinam mihi heic esset quo me praecipitem darem.</p>
  <p>Iam iurgio enecabit credo, imo scio.</p>
  <p>≤line=105≥ Proin ocyus hinc me ut intro conijciam optumum est.</p>
  <p>Nam si responsem, irritem magis. <hi rendition="simple:italic">Hic
  senarius perficitur initio scenae</hi></p>
  <p><hi rendition="simple:italic">insequentis.</hi></p>
</div>
<div type="level1" xml:id="actvs-primi-scena-ii.">
  <head>5. ACTVS PRIMI SCENA II.</head>
  <p><hi rendition="simple:italic">Trimetri.</hi></p>
  <p><hi rendition="simple:italic">Sephirach. Mago.</hi></p>
  <p>Hem, quid rei</p>
  <p>Tibi heic cessator? iamne missus obsecro</p>
  <p>Manu? quid hic monstri alis?
  <hi rendition="simple:italic">Mag.</hi> Eho, dixin’ hoc fore?</p>
  <p><hi rendition="simple:italic">Seph.</hi> Hoccine agis, an non?
  <hi rendition="simple:italic">Ma.</hi> Ego uero isthuc mea domina.
  <hi rendition="simple:italic">Seph.</hi> Vt</p>
  <p>≤line=110≥ Te luppiter Diique omnes perduint scelus,</p>
  <p>Quo nullus est scelestior qui uiuat hodie.</p>
  <p>Nequeon’ ego te interdictis audientem meis</p>
  <p>Facere? abi intro, et quod facto opus est, face: ni uelis</p>
  <p>Cerebro heic tuo uias dispergier.
  <hi rendition="simple:italic">Mag.</hi> Lubens.</p>
</div>
<div type="level1" xml:id="actvs-primi-scena-iii.">
  <head>6. ACTVS PRIMI SCENA III.</head>
  <p><hi rendition="simple:italic">Tetrametri Iambici, partim
  Acatalectici, partim Catalectici.</hi></p>
  <p><hi rendition="simple:italic">Sephirach.</hi></p>
  <p>≤line=115≥ Pro dii immortales, quod genus hoc hominum? quae haec
  coniuratio est?</p>
  <p>Vno omnibus animo unum aeque studium est, esse aduorsos herae?</p>
  <p>Iam’ne abijt ille? dicere heic quiduis licet? nimis male</p>
  <p>Ego hunc metuo, ne’ mihi ex insidijs uerba imprudenti duit,</p>
  <p>Circumspectator, cum oculis emissitijs: ita usque me</p>
  <p>≤line=120≥ Obseruat malus. ah Ioseph, Ioseph, quid ego nunc te
  laudem?</p>
  <p>Vt dissimilis es seruorum aliorum? sane nunquam quidquam</p>
  <p>Ita magnifice dici potest, uirtus quin id superet tua,</p>
  <p>Quae mentem animumque excantat mihi, prorsus ut oblita sim mei:</p>
  <p>Non ista uolgaris, quae spe metuque officium facit suum,</p>
  <p>Verum germana, uero quae studio facit. 125
  <hi rendition="simple:italic">Senarius</hi></p>
  <p>Sed mihi nimium proba, aduorsus animi sententiam mei,</p>
  <p>Vel proxume quam grauiter appellanti respondit, Deum</p>
  <p>Scelerum esse uindicem, nullum quem praetereat flagitium?</p>
  <p>Atqui maiores hi sunt ignes, uerbis quam qui extingui</p>
  <p>≤line=130≥ Queant. respondet par uirtuti forma, plus quam
  humana</p>
  <p>Conueniunt mores diuini, morumque amabilis gratia,</p>
  <p>Tum index ingenij, animique speculum, oratio, quam cordata?</p>
  <p>Quid uerbis opus est? nihil pote supra. credo equidem uirtutem</p>
  <p>Vna et naturam, in hoc certasse ornando: quidque possent,</p>
  <p>≤line=135≥ Vires periclitari suas uoluisse. ut non pudori</p>
  <p>Mihi esse iure debeat, uni huic culpae succubuisse.</p>
  <p>Nequeo durare, tantum mihi in pectore amor facit incendium:</p>
  <p>Qui amarore et moerore me implet nimio. perij: at ipsa</p>
  <p>Sperabam infelix, et gratiam inituram ab eo, mihique</p>
  <p>≤line=140≥ Fauore tam obuio sic deuincturam, nihil ut quidquam</p>
  <p>Recusaturus esset: quis etenim seruos homo tantam</p>
  <p>Benignitatem herilem non cupide amplectatur, atque</p>
  <p>Etiam bene secum esse actum dicat? imo non magnae ducat</p>
  <p>Felicitatis loco, heram habere supplicem sibi suam?</p>
  <p>≤line=145≥ Quid igitur faciam? quid restat miserae mihi? eheu,
  nequeo</p>
  <p>Quin lacrumem. quanto minus spei est, tanto magis amo.</p>
  <p>Nulla est me miserior: domi quae quod amem assidue uideam,</p>
  <p>Neque potiri liceat: nec qua uia sententia eius</p>
  <p>Flecti possit scio: saepe iam eius tentaui animum, saepe</p>
  <p>≤line=150≥ Praehensum solum adorta: monui, cum bona potius mihi</p>
  <p>Vt obsequeretur gratia, quam cum mala: frustra omnia,</p>
  <p>Repulsa, spreta: rursum illi supplex fiam, qui precibus</p>
  <p>Magis indurescit? meque aliarum ex moribus extimari</p>
  <p>Patiar, iniuria quibus amorem addit misere? non faciam:</p>
  <p>≤line=155≥ Et si me amor grauiter tenet. Potius me ita
  comparabo,</p>
  <p>Non perpeti superbi fastidia. quod utinam possem,</p>
  <p>Nihil prius, neque fortius, magis lubet putare,</p>
  <p>Haud obstinatione mihi negasse, sed pudore.</p>
  <p>Illud cogito, si forte tandem expugnari queat, tanto</p>
  <p>≤line=160≥ Deinde in amore futurum mihi constantiorem.</p>
  <p>Experiar itaque, etsi iam saepe me spes haec frustrata est.</p>
  <p>Deos quaeso, benignus erga me ut sit: quod cupiam, ne grauetur.</p>
  <p>Aggrediar blande, ac benedice, spero emollescet. satisne</p>
  <p>Sic culta incedo? satin’ haec me uestis decet? dedi equidem</p>
  <p>≤line=165≥ Operam sedulo. ita poliendo atque ornando hunc contriui
  diem.</p>
  <p>Vah, salus mea seruasti me. optume, ipse exit foras.
  <hi rendition="simple:italic">Trochaici</hi></p>
  <p>Diem festiuom, et amoenitatis plenum hunc. o faciem bene</p>
  <p>Pulcram. quantum ore egregio decus enitet? quae gratia?</p>
</div>
<div type="level1" xml:id="actvs-primi-scena-iiii.">
  <head>7. ACTVS PRIMI SCENA IIII.</head>
  <p><hi rendition="simple:italic">Trochaici tetrametri,
  catalectici.</hi></p>
  <p><hi rendition="simple:italic">Ioseph. Sephirach.</hi></p>
  <p>Heic heram astare aiebat Mago: atque eccam.
  <hi rendition="simple:italic">Seph.</hi> Nunc est mihi</p>
  <p>≤line=170≥ Adeundi ad eum tempus: accessero.
  <hi rendition="simple:italic">Ios.</hi> Quid huic heic est rei?</p>
  <p><hi rendition="simple:italic">Seph.</hi> Dij mihi uortant bene.
  <hi rendition="simple:italic">Ios.</hi> Pax tibi hera.
  <hi rendition="simple:italic">Seph.</hi> Ioseph mi, maxume</p>
  <p>Animo exoptate meo, mea uita, mea uoluptas unica.</p>
  <p><hi rendition="simple:italic">Ios.</hi> Ecce autem iterum.
  <hi rendition="simple:italic">Seph.</hi> In quo uno spes opesque sunt
  sitae meae</p>
  <p>Omnes. <hi rendition="simple:italic">Ios.</hi> Eia.
  <hi rendition="simple:italic">Seph.</hi> Per ego te Deos, oro,
  misereat mei</p>
  <p>≤line=175≥ Te, cuius tibi potestas summa seruandae datur.</p>
  <p><hi rendition="simple:italic">Ios.</hi> Missa isthaec face.
  <hi rendition="simple:italic">Seph.</hi> Quid? missa? o loseph,
  Ioseph, utinam mihi,</p>
  <p>Vtinam esset pars aequa amoris tecum.
  <hi rendition="simple:italic">Ios.</hi> Ah odio me enecas.</p>
  <p><hi rendition="simple:italic">Seph.</hi> Ita’ne odisse tibi uideor,
  amore quae pereo tui?</p>
  <p><hi rendition="simple:italic">Ios.</hi> Obtundis. an ego, quaeso,
  toties de eadem re audiam?</p>
  <p>≤line=180≥ Equidem te alia de caussa adij, si pateris: quod mihi
  tua</p>
  <p>Intus opera sit opus. <hi rendition="simple:italic">Seph.</hi> Et
  mihi heic tua, mea amoenitas.</p>
  <p><hi rendition="simple:italic">Ios.</hi> Si quid uis aequi ac boni,
  tua est: utere, atque impera.</p>
  <p>Si quid honesti est, non defugiam autoritatem.
  <hi rendition="simple:italic">Seph.</hi> Hem, dignior</p>
  <p>Fuit’ne quisquam amore qui esset? non humanum est per Deos</p>
  <p>≤line=185≥ Credo: nec mirum si te mihi difficilem praebeas,</p>
  <p>Tam bellum, atque praeclara uirtute.
  <hi rendition="simple:italic">Ios.</hi> Ne te longius</p>
  <p>Amor, ac ueritas prouehat. <hi rendition="simple:italic">Seph.</hi>
  Hau, sic est: uera praedico.</p>
  <p><hi rendition="simple:italic">Ios.</hi> Si quid istiusmodi est, Dei
  munus id est: non mihi</p>
  <p>Ad alienam datum iniuriam, sed ad honestatem propriam.</p>
  <p>≤line=190≥ <hi rendition="simple:italic">Seph.</hi> Hei, quid
  formose auertis ocellos istos, solis mihi</p>
  <p>Huius luce gratiores? aspice in me: ita te beet</p>
  <p>Semper amor. <hi rendition="simple:italic">Ios.</hi> Decet non
  animum habere modo, sed oculos item</p>
  <p>Continentes. <hi rendition="simple:italic">Seph.</hi> Eia. nihil
  nimis. summa uitio nihil</p>
  <p>Interest uirtus. decebat te quidem prioribus</p>
  <p>≤line=195≥ Neutiquam repugnare precibus meis: tum, quod tibi</p>
  <p>Hera sum, quae imperare meo pro iure possum, et cogere</p>
  <p>Quae uelim, ut facias: tum, quod uehementi capta amore tui.</p>
  <p>Qui mihi tantum abest ut se remittat, ut magis ac magis</p>
  <p>Crescat indies: neque iam par esse diutius queam,</p>
  <p>≤line=200≥ Meque cogat dignitatis obliuiscier meae.</p>
  <p>Tu contra, obliuiscere modo conditionis mihi tuae.</p>
  <p>Et quod ultro defert domina, uotis etiam, si sapis,</p>
  <p>Optandum, accipe, dum tibi copia est, dumque aetas fert tua.</p>
  <p>Quae tua forma sit uides. <hi rendition="simple:italic">Ios.</hi>
  Formae atque aetatis gloria,</p>
  <p>≤line=205≥ Fluxa et fragilis est: uirtus demum una, clara
  aeternaque.</p>
  <p>Vera forma est, oculis quae placet Dei, quaeque prouocat</p>
  <p>Ad honestatem: non quae mentes lubricas mortalium</p>
  <p>Sauciat. sed non est consilium hera.
  <hi rendition="simple:italic">Seph.</hi> Cur non, lux mea?</p>
  <p>At quaeso, in rem hoc tuam erit.
  <hi rendition="simple:italic">Ios.</hi> Vt quidem emoriar, prius quam
  eo</p>
  <p>≤line=210≥ Dementiae ueniam.
  <hi rendition="simple:italic">Seph.</hi> Quae haec pertinacia est? non
  credidi</p>
  <p>Equidem, adeo inhumanum fore. eodem tu nempe, ac caeteri</p>
  <p>Ingenio es: qui semper muliebri lubentes sunt malo.</p>
  <p>Obsequere sane: ac corrige, quod pridem peccasti: nouas</p>
  <p>Nec preces expecta. haud decet istos mores tam amabiles,</p>
  <p>≤line=215≥ Istam formam ita liberalem, istam denique animi
  indolem</p>
  <p>Adeo generosam, superbia, ne in principe quidem uiro</p>
  <p>Toleranda satis. <hi rendition="simple:italic">Ios.</hi> At decet
  constantia, neque moribus</p>
  <p>Conuenit, nec legibus Hebraeorum, ut alienum thorum
  <hi rendition="simple:italic">Docet hoc iudicium</hi></p>
  <p>Violent: sed prima tuendi pudoris cura est: integri
  <hi rendition="simple:italic">Tamar, Genesis. 38</hi></p>
  <p>≤line=220≥ Nuptiarum foedere iungantur sponsis ut integris.</p>
  <p>Ne tu igitur mihi, quem amare dicis, noceas: sed sine</p>
  <p>Quam tribuit Deus sortem, tueri.
  <hi rendition="simple:italic">Seph.</hi> Imo, ita uolo, respice</p>
  <p>Seruitutem tuam. <hi rendition="simple:italic">Ios.</hi> Equidem
  corpore seruos sum, non item</p>
  <p>Animo: hoc me, haud illo, metiri par est. et tuum quoque</p>
  <p>≤line=225≥ Si respicias animum, potius quam istam, quae te huc
  impulit,</p>
  <p>Conditionem herilem, et foeminae tibi laudem probae</p>
  <p>Auferas, et mihi demas molestiam: quotidie</p>
  <p>Qua me obtundis misere. nam uel sermones isti tui</p>
  <p>Lapides mihi uidentur meri: unde aestumes licet,</p>
  <p>≤line=230≥ Quanto res sit ipsa odio. neque iniuria. non mihi,</p>
  <p>Ne quid erres, seruitute cessit extinctus pudor,</p>
  <p>Saepe indignum quae premit uirum. proinde istam, precor,</p>
  <p>Exue mentem, mea hera: spemque consequendi omnem abijce.</p>
  <p>Quae quidem, ut temere sumpta, huc te cupidinis perpulit.</p>
  <p>≤line=235≥ Ita penitus abiecta, in tranquillum cito restituet
  statum.</p>
  <p>Quam multas fuisse nobiles matronas credere est,</p>
  <p>Quae forma captae aliena, tamen animo temperarint suo,</p>
  <p>Nec turpi uoluptati decus pudoris cesserint?</p>
  <p>Iudicium, non affectum, qui semper inconsultus est,</p>
  <p>≤line=240≥ Adhibe in consilium. finem respice. nec tam
  considera,</p>
  <p>In praesentia quid, quam quid semper placiturum siet.</p>
  <p>Nunc uelle iuvat: mox uoluisse pigebit. at quanto quidem</p>
  <p>Satius, eas cupiditates proponere in animo sibi,</p>
  <p>Quas et expetere honestum sit, et assequi praeclarum? Illud</p>
  <p>≤line=245≥ Scitum est, non admittere, quidquid corrigi nunquam
  potest.</p>
  <p>Nulla reparabilis arte, semel laesa pudicitia est, hera.</p>
  <p><hi rendition="simple:italic">Seph.</hi> Facile tu isthaec
  fabulare, mei securus: ast ego</p>
  <p>Sentio misera. non potis est: nam si tam tibi amari graue est,</p>
  <p>Quid mihi sit amare cogita. emoriar, nisi impetrem.</p>
  <p>≤line=250≥ <hi rendition="simple:italic">Ios.</hi> Isthuc sane,
  praestat, quam sese scelere nefario</p>
  <p>Commaculare. <hi rendition="simple:italic">Seph.</hi> At uolgo id
  faciunt. uitium commune omnium est.</p>
  <p><hi rendition="simple:italic">Ios.</hi> Vt sit, tanto nos eam
  maculam effugere gloriosius.</p>
  <p>Cogita tibi matrimonij non uiolandam fidem,</p>
  <p>Nec mihi seruitij. talem etiam maritum neutiquam</p>
  <p>≤line=255≥ Fallendum tibi, neque mihi herum, de me tam meritum
  bene.</p>
  <p>Quod si cogites, remittas iam me onerare iniurijs.</p>
  <p>Ei’ne ego tantam male gratus reponam contumeliam,</p>
  <p>Pro immortalibus eius beneficijs? tum uero pessumo</p>
  <p>Peior, ac malo quouis dignus siem.
  <hi rendition="simple:italic">Seph.</hi> Amandus is quidem,</p>
  <p>≤line=260≥ Digna qui praemia praeclaris meritis reddiderit
  tuis.</p>
  <p>Sed beneficium promeruisse, rettulisse gratiam est.</p>
  <p>Neque nos nihil meritae sumus. at enim illum facile latebimus:</p>
  <p>Ne quid te hoc solicitet meticulose.
  <hi rendition="simple:italic">Ios.</hi> At non Deum: neque</p>
  <p>Latebra ingenuo impunitatis spes, sed innocentia est.</p>
  <p>≤line=265≥ Adeon me ignauom putas, aut porro ingratum, aut
  perfidum</p>
  <p>Aut prophanum, ut neque benignitas me, neque pudor, neque</p>
  <p>Relligio commoueat, neque commoneat ut seruem fidem?</p>
  <p>Tum, noui probe heri animum: aduortit grauiter, quae non
  censeas.</p>
  <p><hi rendition="simple:italic">Seph.</hi> Oh, ille’ne, qui ipsus me
  negligit? ne quid uereare, mihi</p>
  <p>≤line=270≥ Isthuc curae erit.
  <hi rendition="simple:italic">Ios.</hi> Et mihi quidem, ut ne, cauere
  quod queam,</p>
  <p>Stulte admittam, nam. <hi rendition="simple:italic">Seph.</hi> Hau,
  nunquam’ne concedes mihi? frequens</p>
  <p>Solitudo domi, illius porro quotidiana absentia,</p>
  <p>Pax. et si quid maxume subsentiat, putabit eo</p>
  <p>Te mihi charum esse, quem ipsi intelligam esse charum: ita</p>
  <p>≤line=275≥ Vt uirtus meretur tua.
  <hi rendition="simple:italic">Ios.</hi> Decet ingenuum synceritas</p>
  <p>Sine fraude, etiam si latere possit. nam sibi reus</p>
  <p>Quisque est, prius quam alijs.
  <hi rendition="simple:italic">Seph.</hi> Olim isti uirtuti quondam
  fuit</p>
  <p>Laus apud seculum prius: nunc hoc, aliam iam uitam</p>
  <p>Affert, alios mores postulat. isthuc sapere est, nunquam ita</p>
  <p>≤line=280≥ Offirmato esse ad uitae institutum animo, quin
  suadeat</p>
  <p>Si quid conducibilius res, aetas, aut usus tibi,</p>
  <p>Amplectare. <hi rendition="simple:italic">Ios.</hi> Quin, cum
  turpitudine esse nihil potest</p>
  <p>Conducibile. <hi rendition="simple:italic">Seph.</hi> Ohe, ne tam
  seuere quaeso. oculos age</p>
  <p>Horsum in me tuos deflecte, mea lux: intuitum simul</p>
  <p>≤line=285≥ Et basiolum largire : isthuc ut fas sit pignus tui</p>
  <p>Mihi ferre. <hi rendition="simple:italic">Ios.</hi> Atqui tu illud
  scito, flamma fumo est proxuma.</p>
  <p><hi rendition="simple:italic">Seph.</hi> Hoc nihil dicis. Abi:
  nunquam cresces: nescis obsequi.</p>
  <p><hi rendition="simple:italic">Ios.</hi> Nil laboro crescere per
  flagitium et turpitudinem. <hi rendition="simple:italic">Seph.</hi>
  Hei,</p>
  <p>Ne tam offirma. acerbum hero funus facies, nisi tui</p>
  <p>≤line=290≥ Mihi copia fit. exorem sine, gerito amanti morem
  mihi;</p>
  <p>Ita herum industria, me obsequio demerueris: et gratiam</p>
  <p>A me solidam perpetuamque inieris: ac bene stabilem.</p>
  <p><hi rendition="simple:italic">Ios.</hi> Auortat Deus, ut animum
  humani fauoris gratia</p>
  <p>Ad malas unquam adducam partes demens. potior bene</p>
  <p>≤line=295≥ Natis institutisque esse debet semper ingenijs,</p>
  <p>Ratio honeste uiuendi, quam gratiose.
  <hi rendition="simple:italic">Seph.</hi> Ah desine,</p>
  <p>Frustra tu isthaec fabulare, quae mihi animum accendunt magis.</p>
  <p>Si unquam erga te animo esse amico, mi Ioseph, sensisti, uti</p>
  <p>Hanc mihi unam gratiam des pro illa, nunc ego te rogo.</p>
  <p>≤line=300≥ Misereat te mei, bis miserandae, et amantis et
  foeminae.</p>
  <p>Quod ego te per has lacrumas oro, et Genium tuum: per mala</p>
  <p>Mea, quorum tu unus potes esse leuamen.
  <hi rendition="simple:italic">Ios.</hi> Ah, ne me obsecra.</p>
  <p>En, dominus meus cuncta meae fidei mandauit, mihique</p>
  <p>In manum adeo tradidit, omnium ipse securus: neque</p>
  <p>≤line=305≥ A mea quidquam exemit potestate, extra unam te hera.</p>
  <p>Quid tandem ergo in animum inducere potero tantum mali,</p>
  <p>Vt peccem in Deum?
  <hi rendition="simple:italic">Monometer.</hi></p>
  <p><hi rendition="simple:italic">Seph.</hi> Quod gratis datur boni,
  amittere, Ioseph, inscitia est.</p>
  <p><hi rendition="simple:italic">Ios.</hi> Atqui isthoc bono nihil
  peius, nec est mihi, nec tibi.</p>
  <p>≤line=310≥ Sed nusquam me auelles: sat habeo offirmatum isthuc,
  Deo</p>
  <p>Excelso fretus. <hi rendition="simple:italic">Seph.</hi> Miseram
  me: ergo disperij. hei mihi.</p>
  <p>Ioseph, Ioseph, pro, pro, ego iniquis nata fatis: siccine</p>
  <p>Decipis me, ita blanda fronte dirum adeo animum tegens?</p>
  <p><hi rendition="simple:italic">Ios.</hi> Imo tu me decipis. Nam ego
  tibi nihilo aliter sum, ac fui.</p>
  <p>≤line=315≥ Tu, mutatis moribus, iniuria pro beneuola es mihi.</p>
  <p><hi rendition="simple:italic">Seph.</hi> Ingrate, nuncubi
  beneuolentiam meam <hi rendition="simple:italic">Trimeter.</hi></p>
  <p>In te sensisti claudier?
  <hi rendition="simple:italic">Dimeter.</hi></p>
  <p><hi rendition="simple:italic">Ios.</hi> Non equidem eo dico, mea
  hera: sed quod quotidianis tuis,</p>
  <p>Surdas iam aureis reddidisti mihi, appellationibus.</p>
  <p><hi rendition="simple:italic">Seph.</hi> Crudelis, quum tam
  commodum conseruis praebeas tuis, 320
  <hi rendition="simple:italic">Tetrametri Iambici.</hi></p>
  <p>Egon’ una tam durum experiar? an me in misera periculum</p>
  <p>Facere uis, grauitas et inhumanitas quid nam possit tua?</p>
  <p>Si amore non flectare, senties quae odium ferat meum.</p>
  <p>Vel ex coacto, amorem explebo meum tamen.
  <hi rendition="simple:italic">Trimetri iambici.</hi></p>
  <p>≤line=325≥ <hi rendition="simple:italic">Ios.</hi> Amor affectu
  exhibetur, haud ui cogitur.</p>
  <p><hi rendition="simple:italic">Seph.</hi> Vltro ad uirum querelam
  deferam. <hi rendition="simple:italic">Ios.</hi> Falsam.
  <hi rendition="simple:italic">Seph.</hi> Quem sic tibi
  <hi rendition="simple:italic">Tetrametri Iambici.</hi></p>
  <p>Incensum reddam, ut ne restinguas, lacrumis si extillaueris.</p>
  <p><hi rendition="simple:italic">Ios.</hi> Non sunt isthaec iam,
  amantis dicta. <hi rendition="simple:italic">Seph.</hi> Senties iam,
  quae siem.</p>
  <p>≤line=330≥ Virum si noui, debitas scelestus hero poenas dabis.</p>
  <p><hi rendition="simple:italic">Ios.</hi> Miseret me tui.
  <hi rendition="simple:italic">Seph.</hi> Ten’ me irridere inultum
  seruom hominem sinam?</p>
  <p>Mortuam me malim. <hi rendition="simple:italic">Ios.</hi> Quod
  ferundum erit, feram: denique animam</p>
  <p>Potius relinquam. <hi rendition="simple:italic">Seph.</hi> Itan’
  solido ex adamante pectus est tibi,</p>
  <p>Vt neque lacrumis, neque precibus, neque pretio flecti queas?</p>
  <p>≤line=335≥ Vide quid agas. <hi rendition="simple:italic">Ios.</hi>
  Stat sententia. <hi rendition="simple:italic">Seph.</hi> Nimis
  praefractus es. <hi rendition="simple:italic">Ios.</hi> Mihi</p>
  <p>Sum. <hi rendition="simple:italic">Seph.</hi> Imo uero mihi
  miserae, merito haud meo.</p>
  <p>Sed per Deos, si quis precibus locus, caue: neu me adegeris</p>
  <p>Vt talis in te fuero Ioseph, qualem neutiquam uelis.</p>
  <p>≤line=340≥ <hi rendition="simple:italic">Ios.</hi> At tu caue
  commiseris, ut ipsa talem te mihi</p>
  <p>Exhibeas, qualem neutiquam decet probam.
  <hi rendition="simple:italic">Seph.</hi> Hei cur ita</p>
  <p>Aperte indicas malitiam? saltem lactares spe aliqua.
  <hi rendition="simple:italic">Ios.</hi> Haud meum est.</p>
  <p><hi rendition="simple:italic">Seph.</hi> Si non ames, tamen odium
  tegeres. sed quid stulta hunc rogo?</p>
  <p>Satis’ ne fastidit mei? o facinus indignum, nunc ego</p>
  <p>≤line=345≥ Et illum scelestum esse, et me miseram sentio. nec quid
  agam scio.</p>
  <p>Abeo intro, quando proficio nihil. tu uideris, scelus.</p>
</div>
<div type="level1" xml:id="actvs-primi-scena-v.">
  <head>8. ACTVS PRIMI SCENA V.</head>
  <p><hi rendition="simple:italic">Tetrametri Iambici,
  acatalectici.</hi></p>
  <p><hi rendition="simple:italic">Ioseph.</hi></p>
  <p>Abijt. Deum immortalem, ut insanum est amare? prohibeat</p>
  <p>A me Deus tantam amentiam. sed quantum intellexi modo</p>
  <p>Eius sententiam, aliquid haec mihi conficiet mali. neque</p>
  <p>≤line=350≥ Quid agam, aut quid consilij capiam scio, si huic
  obsequor, Deum</p>
  <p>Offendo: sin repugno, huius minas timeo, noui probe</p>
  <p>Ingenium mulierum, uehemens in utranque sic partem nimis,</p>
  <p>Siue in amorem, siue in odium. neque Deum, neque homines
  respiciunt:</p>
  <p>Nec aequi ratio ulla constet aut boni, dum quod student</p>
  <p>≤line=355≥ Effectum reddant sibi. sed quid mea? quid timui autem
  belua?</p>
  <p>Praeter culpam et peccatum, nihil homini accidere potest graue.</p>
  <p>Quiduis satius est perpeti, quam uirtutem relinquere.</p>
  <p>Cedat, quod cedere aequom est: appetitus rationi pareat,</p>
  <p>Voluptas uirtuti, corpus animo ancilletur uile suo.</p>
  <p>≤line=360≥ Ne sic insaniam, ut tranquillam recti conscientiam,
  et</p>
  <p>Quietam mentem, maxumum utrisque in rebus solatium,</p>
  <p>Turbida et inquieta permutem. Tum castitatis usque sunt</p>
  <p>Amplexus dulces: mellis plurimum, fellis nihil trahunt.</p>
  <p>Amoris contra etiam mel, fel merum est, ex uero si aestumes.</p>
  <p>≤line=365≥ Lubido, ut auaritia, inexplebilis est: meliusque cauetur
  haud</p>
  <p>Experta. non sic mei me assuefecere parentes, ut thori</p>
  <p>Subsessor alieni fiam. Verum pudicitiam, simul</p>
  <p>Pudorem rectum, et sedatum cupidinem, Dei metum,</p>
  <p>Benefactorumque amorem docuere, et fidem. Ego’ne ergo domum</p>
  <p>≤line=370≥ Eam, in qua clementer adeo sum habitus ac
  liberaliter,</p>
  <p>Incesto polluam impius? perij, hanc ferat uirtus notam?</p>
  <p>Nimis ignauos sim, si, quom fratres, ob sororis liberae
  <hi rendition="simple:italic">Gene. 34.</hi></p>
  <p>Puellae raptum amoris uiolentia concubitum, nuptijs</p>
  <p>Pensandum regijs, uiris ad unum caesis, relliquam</p>
  <p>≤line=375≥ Spoliarunt urbem, ego tantum facinus mollitia admittam
  mea.</p>
  <p>Si obliuiosior sum, uel locus hicce redigat in memoriam,
  <hi rendition="simple:italic">Gene. 12</hi></p>
  <p>Seuere castigatum a Deo Parhonem, cum domo sua,</p>
  <p>Ob uerbum Sarae proauiae meae, et uicini Abimelech
  <hi rendition="simple:italic">Gene. 20.</hi></p>
  <p>Simili in re coërcitam uoluntatem. Quid Noah ille generis</p>
  <p>≤line=380≥ Nostri orbisque instaurator? ac Loth item, aui patruelis
  mei?</p>
  <p>Nonne inter omnis summam turpitudinis licentiam,
  <hi rendition="simple:italic">2. Pet. 2.</hi></p>
  <p>Honestatem sancte tutati sunt? nec illum totius</p>
  <p>Exemplum mundi fregit, hic contra regionis uitia
  <hi rendition="simple:italic">Gene. 6.</hi></p>
  <p>Totius tenuit sanctitatem? proin ille diluuio a Deo est
  <hi rendition="simple:italic">Gene. 19.</hi></p>
  <p>≤line=385≥ Ereptus, hic incendio. non ego nunc primum scilicet</p>
  <p>Aduorsa ferre didici: sed quidquid feret Deus, cui</p>
  <p>Sic est placitum, feram usque, et perferam, ipsius ope
  fortiter.</p>
  <p>Malum qui patitur, idem post potitur bono.
  <hi rendition="simple:italic">Senarius.</hi></p>
  <p>Sed sic uerba he‹c facio, quasi negotij nihil siet.</p>
  <p>≤line=390≥ Ibo intro. Hei, quam timeo, quorsum haec res euasura sit
  mihi?</p>
  <p>Ita obstinate operam dat, ut me illiciat, o Deus, tibi</p>
  <p>Me commendo, et salutem meam. quaeso impium cupidinem</p>
  <p>Compesce dominae, et me adiuua, ne animum labefactet mihi.</p>
</div>
<div type="level1" xml:id="actvs-secvndi-scena-i.">
  <head>9. ACTVS SECVNDI SCENA I.</head>
  <p><hi rendition="simple:italic">Trimetri.</hi></p>
  <p><hi rendition="simple:italic">Intus.</hi></p>
  <p>Perij misera, uae mihi, uostram fidem obsecro.</p>
  <p>≤line=395≥ Properate: ferte auxilium imbelli foeminae.</p>
  <p><hi rendition="simple:italic">Ioseph effugiens.</hi></p>
  <p>Sancte o pudor, quae haec est audacia? hoccine est</p>
  <p>Muliebre factum, aut incoeptum? hoccine officium</p>
  <p>Herae? modo ut introij, forte illa solitudinem</p>
  <p>Nacta, ferox, pallio me apprehendit: ad se trahit.</p>
  <p>≤line=400≥ Procax et importuna lubido est: tum impotens</p>
  <p>Autem foemina. si pergas aduorsarier,</p>
  <p>Ex insana insaniorem facias. sentium</p>
  <p>Similis est: quem quem attigerit, malo aut damno afficit.</p>
  <p>Atque illud ipsa discit experientia</p>
  <p>≤line=405≥ Semper, cui cum illis res incidit. itaque</p>
  <p>Cuius finem haud uidi, abrupi negotium.</p>
  <p>Vestem amisi; pudorem sed mecum extuli.</p>
  <p>Nudus non est, nisi culpa quem nudauerit.</p>
  <p>Pudicitia, decus ipsa suum est. Videlicet</p>
  <p>≤line=410≥ Quae extra nos, nihil ad nos: animi demum bona</p>
  <p>Solius, et propria sunt, et aeterna. fuerit</p>
  <p>Sane, fuerit patientiae, hactenus improbas</p>
  <p>Tulisse preces, seruitutis respectu meae: at</p>
  <p>Tam apertam ferre contumeliam, mera</p>
  <p>≤line=415≥ Quidem sit ignauia. mori me satius est.</p>
  <p>Dum uerbis egit, uerbis uerba rettuli.</p>
  <p>Nunc ita tulit necessitas, res ut forent</p>
  <p>Referendae rebus. inuitus feci, nisi</p>
  <p>Quia necessum fuit. nam quid agerem, nisi</p>
  <p>≤line=420≥ Vt me, quam minimo possem, captum redimerem?</p>
  <p>Sed quum cogito, succensere illi, iniurium</p>
  <p>Me sit: quando otio perpetuo, fomite</p>
  <p>Nimirum summo amoris, corruptae, nihil</p>
  <p>Quod faciat superest, praeter amare: caeterum</p>
  <p>≤line=425≥ Mihi nulla iure sit peccati uenia.</p>
  <p>Vtinam hoc sit defunctum modo. Vnde quomodo</p>
  <p>Me expediam, incertus sum: ita subito obiectum est mihi.</p>
  <p>Neque cunctandi copia est. herus iam aderit, scio.</p>
  <p>Peiore non potest res quam in quo nunc mea est,</p>
  <p>≤line=430≥ Loco esse. Vah nunquam seruorum aeque ac modo</p>
  <p>Mihi dura uisa est conditio. papae: quae illa</p>
  <p>De me iam confictura hero est, ut uidi eam</p>
  <p>Esse habitam? imo quae non confictura est? satis</p>
  <p>Eheu constat, quam amari sint in foemina</p>
  <p>≤line=435≥ Stimuli, lubido et ira. quae uiros quoque,</p>
  <p>Quae non audere scelera cogunt? quid igitur</p>
  <p>Faciam? aut quamnam caussam afferam? dicam ordine</p>
  <p>Vt res habet, meque expurgem? minime opus est:</p>
  <p>Neque placet, tantas ut turbas domi excitem.</p>
  <p>≤line=440≥ Quod sane nolim, maxume heri caussa mei.</p>
  <p>Scitum est profecto, et in medijs malis ea</p>
  <p>Sapere secum, quae sapere est opus, tum ipsum id male</p>
  <p>Metuo ut credat mihi, soli, aetate lubrica,</p>
  <p>Et indulgentia tanta. sat est meum</p>
  <p>≤line=445≥ Fecisse officium, si non id fama approbat.</p>
  <p>Tacebo, et si mihi magnum ex hoc malum scio</p>
  <p>Paratum. praestat suum tolerare incommodum,</p>
  <p>Quam male alienum labefacere commodum.</p>
  <p>Illiberalis prorsus est animi, sui</p>
  <p>≤line=450≥ Studio, alienam extimationem laedere.</p>
  <p>At, at, eccum: herum uideo. actum est, nisi quid opis Deus</p>
  <p>Dat, disperij. abeam an maneam, adeam an fugiam,</p>
  <p>Incertum est. una haec spes est, quidquid accidat,</p>
  <p>Dei sumus. postremo, quando conscius</p>
  <p>≤line=455≥ Ego sum mihi, a me culpam esse hanc procul, nihil</p>
  <p>Mali accidere, innocentia incolumi, potest.</p>
</div>
<div type="level1" xml:id="actvs-secvndi-scena-ii.">
  <head>10. ACTVS SECVNDI SCENA II.</head>
  <p><hi rendition="simple:italic">Tetrametri trochaici,
  catalectici.</hi></p>
  <p><hi rendition="simple:italic">Potiphar.</hi></p>
  <p>Magnam sibi quietem comparauit, seruom qui bonae</p>
  <p>Frugi comparauit sibi, per quem, praesens absensque item,</p>
  <p>Defecato esse animo possit. uti ego, quom Ioseph meum</p>
  <p>≤line=460≥ Emi, felix, de Ismaëlitis negotiatoribus.</p>
  <p>Qui mihi iam inde, usque seruijt obsequenter maxume</p>
  <p>Iuxtaque fideliter, atque ex animi sententia mei:</p>
  <p>Nec minus etiam, quod uel primum puto, feliciter.</p>
  <p>Vt, quo cum Deum esse prosperantem cuncta sub manus</p>
  <p>≤line=465≥ Eius, sensi. Itaque feci, ut iusta illi apud me
  seruitus</p>
  <p>Esset: neque adeo indulgentiam desiderare meam,</p>
  <p>Nec benignitatem posset. ac denique cunctis eum</p>
  <p>Praefeci, otioso mihi ut esse liceat, atque animo obsequi.</p>
  <p>Sic uita est: heris morigerus esse, eorumque per omnia</p>
  <p>≤line=470≥ Inseruire commodis, incommoda atque iniurias</p>
  <p>Omneis conseruorum ferre, et tegere contumelias</p>
  <p>Sibi studio habet: nulli laedere os, aduorsus nemini,</p>
  <p>Compositus, pudens, modestus, placidus: scire est liberum</p>
  <p>Ingenium, atque animum, sic siet modo, ut nunc est, quaeso Deos</p>
  <p>≤line=475≥ Deasque omneis. Atqui hic profecto captus est
  rarissumus,</p>
  <p>Id genus quis sortiatur ut seruom. contra improbum</p>
  <p>Et seruom frugi malae, nihil negotij ubilibet</p>
  <p>Nancisci: qui ad heri fraudationem demum, callidum</p>
  <p>Ingenium gerunt: in quibus hero nihil quidquam est praesidij</p>
  <p>≤line=480≥ Si absit uspiam, aut ubi si cesset. Itaque iam heris
  quidem</p>
  <p>Pene tanquam aegris ex medicorum praescripto uiuentibus</p>
  <p>Vix pedem, miserum, efferre domo conceditur. Ab hac ego</p>
  <p>Expediui me molestia, pariter ac rem meam</p>
  <p>Constabiliui. Tum, est et alterum, unde iure mihi placeam,</p>
  <p>≤line=485≥ Quod habeo uxorem, ut uolo, placidam, probamque, quae me
  amat,</p>
  <p>Et magni facit, suos pudicae itidem ut uiros solent:</p>
  <p>Quam ego contra amo. Proinde duas has res habere me,</p>
  <p>Praeter alios, praecipuas arbitror; uelit Deus modo,</p>
  <p>Vt sint perpetuae. Sed quid hoc negotij est?
  <hi rendition="simple:italic">Senarius.</hi></p>
  <p>Proh Dij immortales, quem conspicio exanimatum, expeditum 490
  <hi rendition="simple:italic">Iambici tetrametri</hi></p>
  <p>Pro foribus? est’ne hic ipsus, quo de agebam? et certe is ipse est.
  <hi rendition="simple:italic">catalectici.</hi></p>
  <p>Perij: hoc quid sit uereor. nequeo satis mirarier. neque
  <hi rendition="simple:italic">Acatalectici.</hi></p>
  <p>Conijcere scio, mihi nescio quid animus praesagit mali.</p>
</div>
<div type="level1" xml:id="actvs-secvndi-scena-iii.">
  <head>11. ACTVS SECVNDI SCENA III.</head>
  <p><hi rendition="simple:italic">Iambici, partim tetrametri,
  catalectici et acatalectici, partim trimetri, admistis trochaicis
  quibusdam.</hi></p>
  <p><hi rendition="simple:italic">Ioseph. Potiphar. Mago.</hi></p>
  <p>Eheu, nec quid agam, neque quid huic respondeam scio. et pudet</p>
  <p>≤line=495≥ Carere lacrumis, in maximas subito redactum</p>
  <p>Has calamitates: quas oculi, mentis bene consciae testes,</p>
  <p>Recusant fundere. nisi sic faciam, ut constitui.</p>
  <p><hi rendition="simple:italic">Pot.</hi> Per tempus aduenio. Hem,
  quid isthuc obsecro est mali? satin’</p>
  <p>Saluae? dic mihi. siles mi homo, atque ora pudibunda contegis?</p>
  <p>≤line=500≥ Quid est pudendum? Hei mihi, quid me absente turbatum
  est domi?</p>
  <p>Quid sic ingemis? ecquid taces? diuinus haud sum nec, nisi</p>
  <p>Audiero, cognosse queam. Heus heus, prodito aliquis actutum.</p>
  <p><hi rendition="simple:italic">Ios.</hi> Here mi.
  <hi rendition="simple:italic">Pot.</hi> Quin dic, quid est?
  <hi rendition="simple:italic">Ios.</hi> Perij.
  <hi rendition="simple:italic">Pot.</hi> Dij melius faciant: sed</p>
  <p>Quid peristi? quidquid est, eloquere age ocyus mihi.
  <hi rendition="simple:italic">Trochaici.</hi></p>
  <p>≤line=505≥ <hi rendition="simple:italic">Ios.</hi> Ah.
  <hi rendition="simple:italic">Pot.</hi> Quid ah? age, ingenue mihi
  fatere, uti soles.</p>
  <p>Haud clam te est meus in te animus, ille amans tui, et
  propensior,</p>
  <p>Scito, caeteris quam erga suos esse famulos solet.</p>
  <p><hi rendition="simple:italic">Ios.</hi> Fateor mi here, et
  immortales tibi gratias habeo atque ago.</p>
  <p><hi rendition="simple:italic">Mag.</hi> Praesto sumus here, si quid
  uis. <hi rendition="simple:italic">Pot.</hi> Quae noua res domi? quae
  res noua est</p>
  <p><hi rendition="simple:italic">Iambici tetrametri.</hi></p>
  <p>Quaeso? tacetis? Hem quid tandem hoc est rei, 510
  <hi rendition="simple:italic">Trimetri.</hi></p>
  <p>Quod mihi eodem omnes sitis affecti modo?</p>
  <p><hi rendition="simple:italic">Ios.</hi> Mi here, equidem id te
  arbitrari, quod est, uelim:</p>
  <p>Quidquid huius factum est, culpa haud factum est mea,</p>
  <p>Sed ita tulit necessitas: in eum res redierat locum.
  <hi rendition="simple:italic">Pot.</hi> Quae, malum, res?</p>
  <p><hi rendition="simple:italic">Tetrameter.</hi></p>
  <p>Cesso hinc ire intro, ut hoc quam primum, quidquid est, certum
  sciam? 515 <hi rendition="simple:italic">Tetrameter.</hi></p>
  <p>Vos istum asseruatum curate mihi tamen.
  <hi rendition="simple:italic">Trimeter.</hi></p>
  <p><hi rendition="simple:bold">EPITASIS COMOEDIAE.</hi></p>
</div>
<div type="level1" xml:id="actvs-tertii.-scena-i.">
  <head>13. ACTVS TERTII. SCENA I.</head>
  <p><hi rendition="simple:italic">Iambici trimetri, admistis
  tetrametris quibusdam, tum acatalecticis, tum catalecticis.</hi></p>
  <p><hi rendition="simple:italic">Potiphar. Sephirah. Ioseph.
  Lorarij.</hi></p>
  <p>Pro deum atque hominum fidem, ex illon’ tam illiberale esse facinus
  <hi rendition="simple:italic">Tetrametri</hi></p>
  <p>Ortum? <hi rendition="simple:italic">Seph.</hi> Sic res habet ut
  dixi, mi domine. uel hocce pallium
  <hi rendition="simple:italic">acatalectici.</hi></p>
  <p>Documento est, ipsiusque fuga, et tota clamoris testis mei,</p>
  <p>≤line=520≥ Vt audisti, familia.
  <hi rendition="simple:italic">Pot.</hi> Me miserum, ut nulla homini
  est felicitas</p>
  <p>Diuturna in uita? quin si laeti quid euenit, illico</p>
  <p>Acerba multa se cumulant: quae mihi nec opinanti accidunt.</p>
  <p>Euge serue bone, columen uero familiae,
  <hi rendition="simple:italic">Trimetri.</hi></p>
  <p>Cui maxumam habui fidem, tun’ illam, scelus? heram? aut</p>
  <p>≤line=525≥ Me adeo dignum putas quem illudas?
  <hi rendition="simple:italic">Ios.</hi> Occidi.</p>
  <p>Hem, mortuus quam uiuos nunc sim felicior.</p>
  <p><hi rendition="simple:italic">Seph.</hi> Nimia illa licentia euasit
  tantum in malum.</p>
  <p>Non te ille uirum, sed foeminam retur.
  <hi rendition="simple:italic">Pot.</hi> O nouam</p>
  <p>Audaciam: quid ais impure? an non est uiri</p>
  <p>≤line=530≥ Isthuc scelerati prorsum, et perditi?
  <hi rendition="simple:italic">Seph.</hi> Ista’ne</p>
  <p>Indigna, et intoleranda, quaeso per Deos?</p>
  <p><hi rendition="simple:italic">Ios.</hi> Tacen’ tu?
  <hi rendition="simple:italic">Seph.</hi> Minitatur etiam carnufex.</p>
  <p>Mirum ni quod concinnat iam mendacium.</p>
  <p>Caue isti quidquam credas, mi uir: qui, in malis</p>
  <p>≤line=535≥ Vt fit, quae conferant sibi, loquetur.
  <hi rendition="simple:italic">Pot.</hi> O</p>
  <p>Ingentem confidentiam. tantam’ne rem</p>
  <p>Tacita ut ferat postulas? ita depuditum est semel?</p>
  <p><hi rendition="simple:italic">Ios.</hi> Here, ne me spectes.
  <hi rendition="simple:italic">Pot.</hi> Ego te furcifer,</p>
  <p>Si uiuo. haeccine te flagitia facere? haeccine</p>
  <p>≤line=540≥ Te admittere indigna esse ausum domo mea?</p>
  <p><hi rendition="simple:italic">Seph.</hi> Ec’quid pudet?
  <hi rendition="simple:italic">Ios.</hi> Pudere oportet eatenus,</p>
  <p>Qua res ferat. <hi rendition="simple:italic">Seph.</hi> Vbi nunc
  fas, fidesque est, et qui erat</p>
  <p>In falso tibi plurimus ore Deus?
  <hi rendition="simple:italic">Pot.</hi> At uide,</p>
  <p>Quam immerito haec Ioseph aegritudo oritur mihi</p>
  <p>≤line=545≥ Abs te potissimum? qui te pene a puero</p>
  <p>Curaui sedulo: docui, monui, bene</p>
  <p>Praecepi et feci semper, quae potui, omnia.</p>
  <p>Neque semel complexus, fouere destiti:</p>
  <p>Propterea quod seruiebas liberaliter.</p>
  <p>≤line=550≥ Habui, amaui atque ornaui pro meo. denique</p>
  <p>In omnia mea ius tibi feci, adductus tua</p>
  <p>Ista modestia, moribusque, omni a dolo</p>
  <p>Et perfidia, uisis usque alienissumis.</p>
  <p>Nunc de repente, benignitatis iam meae,</p>
  <p>≤line=555≥ Tuaeque fortunae immemor, pro maxumis</p>
  <p>Meritis hanc ingratissume gratiam refers</p>
  <p>Mihi? promerito optume hoc praemij rependis?
  <hi rendition="simple:italic">Seph.</hi> Vt</p>
  <p>Semel hypocrisis omnis se detexit tua?</p>
  <p>Nunc quod fidelis et modestus antehac</p>
  <p>≤line=560≥ Visus es, id non fuisse ex uera uita, neque</p>
  <p>Animo ingenuo, palam nempe est.
  <hi rendition="simple:italic">Ios.</hi> Mi here.
  <hi rendition="simple:italic">Pot.</hi> Quid mi here?</p>
  <p><hi rendition="simple:italic">Ios.</hi> Vix contineo, sed me
  reprimam. Vnum hoc quaeso, ne mihi aetas
  <hi rendition="simple:italic">Tetrametri</hi>
  c<hi rendition="simple:italic">atalectici.</hi></p>
  <p>Obstet: ne’ue ex aliorum iudices ingenijs sodes.</p>
  <p><hi rendition="simple:italic">Seph.</hi> Os impudens, et ferro
  inurendum. Imo iam ea <hi rendition="simple:italic">Trimetri.</hi></p>
  <p>≤line=565≥ Aetate es, ut non sit peccato ignoscier</p>
  <p>Aequom. <hi rendition="simple:italic">Ios.</hi> Nam quid peccaui,
  aut commerui? an quia</p>
  <p>Non prorsus iniusta obsequor? <hi rendition="simple:italic">Dimeter
  Iambicus.</hi></p>
  <p><hi rendition="simple:italic">Seph.</hi> Quid ais uenefice?
  isthuccine tu me rogas:
  <hi rendition="simple:italic">Trimetri.</hi></p>
  <p>Qui me, et herum, et familiam dedecoras? uel fuga</p>
  <p>≤line=570≥ Tua id tibi, quod quaeris, respondeat. quid hoc</p>
  <p>Loquitur pallium? <hi rendition="simple:italic">Pot.</hi> Eho
  propudium: qui me stipitem,</p>
  <p>Haud hominem censes. etiam sperasti inficias</p>
  <p>Tantum ire posse nefas? adeone te neque</p>
  <p>Pietas, neque ius et aequom, in officio, improbe,</p>
  <p>≤line=575≥ Continere potuere?
  <hi rendition="simple:italic">Seph.</hi> Vide, impudentia quid
  facit,</p>
  <p>Et praeceps cupiditas? <hi rendition="simple:italic">Pot.</hi>
  Proch ingratitudinem,</p>
  <p>Dijs hominibusque inuisam. <hi rendition="simple:italic">Seph.</hi>
  Ingrato homine nihil</p>
  <p>Quidquam scelestius. nimio praestat mortuum</p>
  <p>Quam ingratum esse. <hi rendition="simple:italic">Ios.</hi> Istam
  caui turpitudinem</p>
  <p>≤line=580≥ Sedulo. <hi rendition="simple:italic">Pot.</hi> Parum
  est cauisse, non cauere. <hi rendition="simple:italic">Ios.</hi>
  Nil</p>
  <p>Ego peccaui: nisi peccare est, hero magis</p>
  <p>Fidum esse quam sibi. <hi rendition="simple:italic">Pot.</hi>
  Quomodo sacerrume?</p>
  <p>Fuisti, non es fidus. tum beneuolentiam</p>
  <p>Expertus es: meam nunc iram senties,</p>
  <p>Quando huc prouocas. 585 <hi rendition="simple:italic">Monometer
  trochaicus.</hi></p>
  <p><hi rendition="simple:italic">Seph.</hi> Aequom est, gratiam qui
  ferre nescit, offensam uti</p>
  <p>Ferat. <hi rendition="simple:italic">Ios.</hi> Here, ut seruom
  inculpatum usque gesserim, domumque
  <hi rendition="simple:italic">Tetrametri catalectici.</hi></p>
  <p>Vt commodis haud aspernandis auxerim tuam, isthuc</p>
  <p>Et ipse conscius testabere: ita ut, siue introires,</p>
  <p>≤line=590≥ Gaudio fruerere tecum, seu prodires foras.
  <hi rendition="simple:italic">Pot.</hi> Ridiculum:</p>
  <p>Verbis soluere postulas, quod re malefeceris?
  <hi rendition="simple:italic">Trimetri.</hi></p>
  <p><hi rendition="simple:italic">Ios.</hi> Si quidem malefeci.
  <hi rendition="simple:italic">Pot.</hi> Si quidem? conatus mihi</p>
  <p>Pro facto est. <hi rendition="simple:italic">Ios.</hi> Tot iam
  annos tibi seruio, an tibi unquam a me ulla
  <hi rendition="simple:italic">Tetrameter catalecticus.</hi></p>
  <p>Est orta iniuria? <hi rendition="simple:italic">Pot.</hi> At id
  restabat scilicet. <hi rendition="simple:italic">Trimetri.</hi></p>
  <p>≤line=595≥ <hi rendition="simple:italic">Seph.</hi> An non est haec
  magna satis tibi? Quisquam ne ita</p>
  <p>Animo est omisso, tantam ut contumeliam</p>
  <p>Ferat? <hi rendition="simple:italic">Ios.</hi> Casus humanos qui
  norit. <hi rendition="simple:italic">Seph.</hi> Impudens,</p>
  <p>Hocne euenire maius, aut grauius potest?</p>
  <p><hi rendition="simple:italic">Pot.</hi> Iam parce, sodes, coniunx.
  heus lorarij.</p>
  <p>≤line=600≥ <hi rendition="simple:italic">Ios.</hi> Here, per
  clementiam tuam te oro. <hi rendition="simple:italic">Pot.</hi>
  Satis</p>
  <p>Iam satis Ioseph, spectata erga te mea</p>
  <p>Est clementia. <hi rendition="simple:italic">Seph.</hi> Satis et
  ipsa periculi adij.</p>
  <p><hi rendition="simple:italic">Pot.</hi> Faxo haud dicas, nactum
  esse, quem derideas.</p>
  <p><hi rendition="simple:italic">Lor.</hi> Quid uis here, aut quid
  imperas? <hi rendition="simple:italic">Pot.</hi> Abducite</p>
  <p>≤line=605≥ Hunc intro. <hi rendition="simple:italic">Lor.</hi>
  Quem’nam? <hi rendition="simple:italic">Pot.</hi> Ioseph.
  <hi rendition="simple:italic">Ios.</hi> Siccine mecum agis?</p>
  <p><hi rendition="simple:italic">Seph.</hi> Patiundum est.
  <hi rendition="simple:italic">Pot.</hi> Meritoque id tuo. quom, quae
  non licent,</p>
  <p>Haud ueritus patrare, tolera quae non libent.</p>
  <p><hi rendition="simple:italic">Ios.</hi> Si deliqui, nullam caussam
  dico here. sed etiam atque etiam
  <hi rendition="simple:italic">Tetrametri catalectici.</hi></p>
  <p>Vide quaeso, quae in tuos exempla familiareis statuas,</p>
  <p>≤line=610≥ Nam deinde caussae quaelibet suffecerint uxori, aut</p>
  <p>Alij, si quis cui seruos ex sententia non sit satis:
  <hi rendition="simple:italic">Acatalectici.</hi></p>
  <p>Occasione tantum opus fuerit leui.
  <hi rendition="simple:italic">Seph.</hi> Tun’ me scelus</p>
  <p>Tam diri ausis facinoris insimulare?
  <hi rendition="simple:italic">Pot.</hi> Rapite
  <hi rendition="simple:italic">Trimetri.</hi></p>
  <p>Inquam, atque auditin’? quadrupedem constringite.</p>
  <p><hi rendition="simple:italic">Ios.</hi> Nunc tandem apparet, amorem
  qui uocatur et uidetur 615 <hi rendition="simple:italic">Tetrameter
  catalecticus.</hi></p>
  <p>Stultis, eum haud amorem esse, sed odium.
  <hi rendition="simple:italic">Seph.</hi> Odiosus es: tace, ac
  <hi rendition="simple:italic">Acatalectici.</hi></p>
  <p>Sequere infelix. <hi rendition="simple:italic">Ios.</hi> Infelix
  est, non qui accipit, sed qui facit</p>
  <p>Iniuriam. pulcrum est, fidei, uel mortem obire gratia.</p>
  <p><hi rendition="simple:italic">Seph.</hi> Enimuero, si uir sies,
  dignum hic iam supplicium luat.</p>
  <p>≤line=620≥ <hi rendition="simple:italic">Pot.</hi> Nimis iracunde.
  Censen’ repperire posse ullum seruom,</p>
  <p>Vitio qui careat? an quia non delinquont herae?
  <hi rendition="simple:italic">Seph.</hi> Eho Potiphar,</p>
  <p>Aut tu morere, aut sceleratum illum pro meritis perde: exemplo uti
  <hi rendition="simple:italic">Sic Homerus Iliad. 3.</hi></p>
  <p>Sit, ne quis posthac temerarius, herili ausit pudicitiae</p>
  <p>Insidiari. <hi rendition="simple:italic">Pot.</hi> Ohe uxor, ne
  saeui tantopere. <hi rendition="simple:italic">Seph.</hi> Quin tu
  parum</p>
  <p>Perspexisse mihi eius uidere audaciam. 625
  <hi rendition="simple:italic">Trimeter.</hi></p>
  <p>Ita me Dij ament, ut uideo ineptam lenitatem nunc tuam,
  <hi rendition="simple:italic">Tetrametri acatalectici.</hi></p>
  <p>Et facilitatem prauam: dimissurum eum credo, quo suam</p>
  <p>Etiam sic exaedificet inchoatam perfidiam.
  <hi rendition="simple:italic">Pot.</hi> Inscitia est,</p>
  <p>Nimium irae credere, quae nescit modum. post statuam.
  <hi rendition="simple:italic">Seph.</hi> Non tu illum</p>
  <p>Capitis potius, quam te perdas, et familiam? 630
  <hi rendition="simple:italic">Trimetri.</hi></p>
  <p>Equidem cupio misera, in hac re iam defungier.</p>
  <p>Sed quae spes est, illum fore frugi? num pudor</p>
  <p>Corriget? at iam depuduit. aetas grandior?</p>
  <p>At ea, nunc ut fit, semper addit nequitiam.</p>
  <p>≤line=635≥ Quisquis semel degenerauit, nunquam bonus.</p>
  <p><hi rendition="simple:italic">Pot.</hi> Nescias uxor. multa
  accidunt mortalibus</p>
  <p>Saepe in uita, atque aetate agunda, quae uolunt,</p>
  <p>Quae nolunt. <hi rendition="simple:italic">Seph.</hi> Improbitas
  alia aliam trahit.</p>
  <p><hi rendition="simple:italic">Pot.</hi> Hem, quid’nam hoc rei? quid
  haec uolt improbitas sibi?</p>
  <p>≤line=640≥ Abi intro, ego quid facto siet opus uidero.</p>
</div>
<div type="level1" xml:id="actvs-tertii-scena-ii.">
  <head>14. ACTVS TERTII SCENA II.</head>
  <p><hi rendition="simple:italic">Iambici tetrametri,
  catalectici.</hi></p>
  <p><hi rendition="simple:italic">Potiphar.</hi></p>
  <p>Vae misero mihi: quanta spe decidi? hoccine de improuiso</p>
  <p>Mali mihi obijci tantum? o tempora, o mores. quid iam</p>
  <p>Credas, aut cui credas, quem’ue fidelem habeas, nescias. adeo</p>
  <p>Exulceratissumo iniquissumoque hoc saeculo, sunt</p>
  <p>≤line=645≥ Fermentata omnia, fides, fidelitas, amor, pietas,</p>
  <p>Amicitia, sodalitas, officia, beneficiaque</p>
  <p>Omnium omnia. sese omnes amant, sua quaerunt, sibi bene esse</p>
  <p>Volunt solis. heu me infelicem: siccine dum ego tua fretus</p>
  <p>Fide, domo absum demens, regi inseruiens, Ioseph,</p>
  <p>≤line=650≥ Tu interea rem tuam curasti, et me in tantum
  coniecisti</p>
  <p>Mali? quem ego semper pudore et liberalitate</p>
  <p>Prae caeteris retinui. quo uicissim, omnibus e seruis,</p>
  <p>Heri nemo obseruantior fuit semper. quae nunc res</p>
  <p>Repente mores uertit tuos, uirtutem uti lubidini</p>
  <p>≤line=655≥ Iam posthabeas tuae? an qui serui sunt, dimidio
  mentis</p>
  <p>Capti sunt, ut nonnullorum est sententia? nam alioqui</p>
  <p>Non est uerisimile, neque inducere in animum meum queo,</p>
  <p>Tantam uirtutem tam subito degenerare potuisse.</p>
  <p>Frugi, usque frugi est. sed quam mira rari pectoris erat</p>
  <p>≤line=660≥ Praesentia? quae constantia uultus? quam ingenua
  modestia? at</p>
  <p>Res est pauida et clamosa, mens sibi male conscia forsan illum</p>
  <p>Atque hanc quispiam lusit dolis. sed qui tacet, fatetur.</p>
  <p>Atqui genuina uirtus, innocentia fidit sua.</p>
  <p>Illi uerbosi sunt, qui turpia facta oratione</p>
  <p>≤line=665≥ Dissimulant. et uerecundiam eius noui, liberalem,</p>
  <p>Et reuerentem mei. ac quom cogito, haud scio an, quae dixit</p>
  <p>Vxor, sint uera omnia. quin nonnullum mihi scrupulum odio</p>
  <p>Illo iniecit suo. multa saepe uerbis exagitantur,</p>
  <p>Quom res secus habeat. Tum fieri solet, ut qui ipsi iniuriam</p>
  <p>≤line=670≥ Fecere, expostulent. Iam, ut sit ita, peccatum magnum
  fuerit,</p>
  <p>At primum. nemo sapit omnibus horis, nec ita sum calidae</p>
  <p>Iuuentae immemor, aut tam imperitus rerum, ut quid amor ualeat</p>
  <p>Nesciam. mea potius culpa est, qui nimium lubricae eius</p>
  <p>Dederim aetati licentiae: cui tuta etiam timenda</p>
  <p>≤line=675≥ Sunt omnia. si eum occido, seruom perdo, qualem haud
  temere</p>
  <p>Iterum inuenero: per quem plurima mihi commoda contigere.</p>
  <p>Tum autem, Deum eius metuo, quem mihi per eum usque sensi</p>
  <p>Esse propitium. Illud existimo esse humani ingenij potius,</p>
  <p>Vt includam, dum deferuescat aetatis calor: ne</p>
  <p>≤line=680≥ Posthac idem queat, tamen usus mihi ex eo non pereat.
  hunc unum</p>
  <p>Hactenus expertus sum fidelem seruom, heriliumque rerum</p>
  <p>Amantem. multa qui bene fecit, eius errorem ferre</p>
  <p>Aequom est. iuuenis est: corrigi pensarique potest, quod iam</p>
  <p>Mutari non potest. Satis profecto mali est ei, qui et</p>
  <p>≤line=685≥ Seruos et peregrinus, et uinctus est simul. Itaque
  corrigendi</p>
  <p>Quod deliquit, si deliquit, spatium dabo. Mansuetudine
  <hi rendition="simple:italic">Acatalectici.</hi></p>
  <p>Et clementia nihil homini melius in uita. Caeterum</p>
  <p>Non usus est, me illi temere aperire. Eho, ubi estis uos? foras</p>
  <p>Agite huc, corruptorem isthunc seruom meum Ioseph educite.</p>
</div>
<div type="level1" xml:id="actvs-qvarti.-scena-i.">
  <head>15. ACTVS QVARTI. SCENA I.</head>
  <p><hi rendition="simple:italic">Iambici tetrametri,
  acatalectici.</hi></p>
  <p><hi rendition="simple:italic">Lorarij. Potiphar. Ioseph.</hi></p>
  <p>≤line=690≥ Adsumus here, si quid nos uis, impera.
  <hi rendition="simple:italic">Pot.</hi> Age tu, huc procede bone
  uir,</p>
  <p>Lepidum mancipium meum. Iam, ubi loci fortunae sient tuae,</p>
  <p>Facile intelligis. equidem efficiam, ut, qui fueris apud me, et
  quis prius,</p>
  <p>Scias: quando ego te uideo immutatis moribus esse, atque
  ingenio</p>
  <p>Ingrata atque irrita omnia habere, quae benefecimus tibi.</p>
  <p>≤line=695≥ Tu’ne pudicitiam potuisti tentare herilem?
  <hi rendition="simple:italic">Ios.</hi> Ah.
  <hi rendition="simple:italic">Pot.</hi> Quid mihi</p>
  <p>Respondes? quid nunc sic taces?
  <hi rendition="simple:italic">Ios.</hi> Quia me eloqui indignum est,
  here.</p>
  <p><hi rendition="simple:italic">Pot.</hi> At tu factu esse indignum,
  cogitare debebas, scelus.</p>
  <p>Caeterum, equidem nondum spem omnem salutis abieci tuae,</p>
  <p>Ioseph: proinde quo te ad frugem recipere queas, uinculis</p>
  <p>≤line=700≥ Tibi domare lasciuiam contentus ero, grauiora
  merito,</p>
  <p>Pristinae id uirtutis respectu tuae. Abripite eum in carcerem,</p>
  <p>Tanti ut sceleris poeniteat.
  <hi rendition="simple:italic">Ios.</hi> Here, animum istum laudo,
  atque amo tuum:</p>
  <p>Quo usus benigno, et amico sum, dum licuit: nunc dum non licet</p>
  <p>Mihi, ut possum fero. at abripite sane: confido fore,</p>
  <p>Vt res me ipsa reducat aliquando in gratiam. 705
  <hi rendition="simple:italic">Senarius.</hi></p>
  <p><hi rendition="simple:italic">Pot.</hi> Non mihi negotium hoc
  uolgaribus dolet modis: sed <hi rendition="simple:italic">Tetrametri
  catalectici.</hi></p>
  <p>Quid me frustra cruciem? quid me afflictem? quando iam infectum</p>
  <p>Fieri haud potest. casus humani communes sunt, non mihi</p>
  <p>Primo, neque soli, nec solus adeo hicce accidit. in re (ut
  aiunt)</p>
  <p>Mala, bonus animus dimidium adimit mali. 710
  <hi rendition="simple:italic">Senarius.</hi></p>
</div>
<div type="level1" xml:id="actvs-qvarti-scena-ii.">
  <head>16. ACTVS QVARTI SCENA II.</head>
  <p><hi rendition="simple:italic">Tetrametri catalectici, tum Iambici,
  tum Trochaici.</hi></p>
  <p><hi rendition="simple:italic">Lorarij. Ioseph.</hi></p>
  <p>Quid isthuc quaeso Ioseph est negotij? siccine te
  <hi rendition="simple:italic">Iambi.</hi></p>
  <p>Subito miserum aedibus eijcier in carcerem?
  <hi rendition="simple:italic">Senarius</hi></p>
  <p><hi rendition="simple:italic">Ios.</hi> Non in carcerem eijci, sed
  carcere dignum admittere
  <hi rendition="simple:italic">Trochaici.</hi></p>
  <p>Aliquid, miserum est. saepe uincula probis iuxta atque improbis</p>
  <p>≤line=715≥ Accidere. dum ne ob malefacta patiar, parui aestumo.</p>
  <p><hi rendition="simple:italic">Lor.</hi> Dixisti honeste, Ioseph:
  uerum huic dolor adest honesto.
  <hi rendition="simple:italic">Iambus.</hi></p>
  <p><hi rendition="simple:italic">Ios.</hi> Est qui cito corrigere et
  mutare potest laetis tristia,
  <hi rendition="simple:italic">Trochaici.</hi></p>
  <p>Deus: cui nota est caussa calamitatis, et ueritas rei. et</p>
  <p>Vt peruiuam in his ad summam usque aetatem, tamen breue</p>
  <p>Spatium est perferundi miseriam. 720
  <hi rendition="simple:italic">Dimeter trochaicus.</hi></p>
  <p><hi rendition="simple:italic">Lor.</hi> Sapis, qui nec, praeter
  quas carcer habet, addas molestias:
  <hi rendition="simple:italic">Iambi.</hi></p>
  <p>Et quas habet, recte feras. <hi rendition="simple:italic">Ios.</hi>
  Nam si me afflictem, quid mihi</p>
  <p>Lucri sit? nonne eadem sunt ferenda? nolenti tamen?
  <hi rendition="simple:italic">Trochaici.</hi></p>
  <p>Quodcunque Deus ille facit, ferundum est aequo animo: cui</p>
  <p>≤line=725≥ Pugnare, et frustraneum, et impium iuxta est.
  Inscitia</p>
  <p>Est uero, gratis malum esse uelle, quom liceat bono.</p>
  <p><hi rendition="simple:italic">Lor.</hi> Verum. Proin obdura,
  rebusque te serua secundis.
  <hi rendition="simple:italic">Iambus.</hi></p>
  <p><hi rendition="simple:italic">Ios.</hi> Equidem semper ea uolui, et
  feci, ut non modo secunda mihi
  <hi rendition="simple:italic">Trochaici.</hi></p>
  <p>Sperare, sed aduorsa contemnere queam.
  <hi rendition="simple:italic">Lor.</hi> Dij uostram fidem,</p>
  <p>≤line=730≥ Hominis ingenium constans, ac praesens. lacrumas
  excussit <hi rendition="simple:italic">Iambi.</hi></p>
  <p>Mihi, miseretque me eius. hoc nemo fuit commodior</p>
  <p>Semper: nec ad herilia negotia quisquam attentior. cui</p>
  <p>Domus parebat tota modo. ehem, quo redactus subito</p>
  <p>Est? ut mortale nihil florere diu potest.
  <hi rendition="simple:italic">Senarius.</hi></p>
</div>
<div type="level1" xml:id="actvs-qvarti-scena-iii.">
  <head>17. ACTVS QVARTI SCENA III.</head>
  <p><hi rendition="simple:italic">Trochaici tetrametri
  catalectici.</hi></p>
  <p><hi rendition="simple:italic">Ioseph.</hi></p>
  <p>≤line=735≥ Pro summe Deus, autor, rectorque omnium, et mundi
  arbiter:</p>
  <p>Quem tandem grauibus laboribus statues modum meis?</p>
  <p>Perpetuo tenore, aduorsis succedunt aduorsa mihi.</p>
  <p>Aspicis haec Deus: nam te nihil fallit. domi grauem</p>
  <p>Pertuli fratrum inuidiam diu, immerito meo, a quibus</p>
  <p>≤line=740≥ Etiam caedi destinatus, uerum praesenti tua</p>
  <p>Seruatus ope, ab eis uenditus, dulcem patriam exilio,</p>
  <p>Libertatem seruitute commutaui auream. sed haec,</p>
  <p>Tua benignitate, leuia expertus sum satis: quasi</p>
  <p>Me ita fratrum odio liberatum uolueris. ecce autem, res noua</p>
  <p>≤line=745≥ Orta est porro: quae omneis mihi rationes conturbauit,
  et</p>
  <p>Extremam in sortem coniecit simul, o Deus. at pro fide,</p>
  <p>Continentiaque, hoc praemij fero? Sed ne me poeniteat</p>
  <p>Fuisse pium. sic praestabat, quam perpetua domi dissidia</p>
  <p>Conflasse. ego solus quom sim, facile hanc pertulero iniuriam,</p>
  <p>≤line=750≥ Qui grauiorem olim tuli. quid enim faciat aliena,
  quom</p>
  <p>Ipsi in me fratres ad eum saeuierint modum mei? caeterum,</p>
  <p>Qui me ab ijs eripuisti Deus, tute uiam inueneris:</p>
  <p>In te omnis spes est mihi: saepe qui, re gesta pessume,</p>
  <p>Gesta ut sit probe facis. fortasse et sic mihi tua</p>
  <p>≤line=755≥ Consulis bonitate, tutus ab impudica ut sim. sequor,</p>
  <p>Quo me tua sancta uoluntas uocat. addam et hanc tolerantiam</p>
  <p>Superioribus. quid mihi refert Ioseph esse nomen, nisi</p>
  <p>Factis probo? homo sum, humanis natus casibus obnoxius:</p>
  <p>Cui nihil recusandum, quod communis fert conditio:</p>
  <p>≤line=760≥ Neque grauius ferundum, quod uitari non potest.</p>
  <p>CATASTROPHE.</p>
</div>
<div type="level1" xml:id="actvs-qvinti-scena-i.">
  <head>18. ACTVS QVINTI SCENA I.</head>
  <p><hi rendition="simple:italic">Trochaici tetrametri
  catalectici.</hi></p>
  <p><hi rendition="simple:italic">Hanno.</hi></p>
  <p>Nae alba iam raraque in hominibus auis, fides et gratia</p>
  <p>Est. quarum locum, perfidia ingratitudoque obtinent.</p>
  <p>Ita bonis intermorientibus moribus iam, affatim</p>
  <p>Succrescunt mali, magis ac magis indies: posterioribus</p>
  <p>≤line=765≥ Semper deterioribus. haec mihi ex ipsa adeo re
  incidit</p>
  <p>Cogitatio, dum concaptiui in mentem uenit mei,</p>
  <p>Ioseph Hebraei. quem ego in tam aduorsa, aut euorsa potius,</p>
  <p>Miserum fortuna, tantum temporis interuallum male</p>
  <p>Gratus deserui. cuius me poenitet nunc, et pudet:</p>
  <p>≤line=770≥ Miseretque eius. qui mihi in contubernio nuper
  carceris,</p>
  <p>Qua non comitate sermonis, qua non ministerij</p>
  <p>Sedulitate leuauit miseriam? quam solerti mihi</p>
  <p>Coniectura, insomnij aperuit ueritatem? Visus ut</p>
  <p>Forte per quietem eram, triplicem uidere palmitem</p>
  <p>≤line=775≥ Botris oneratum; grandibus iam, et uindemiae
  idoneis:</p>
  <p>Quibus a me resectis, expressisque in poculum regium,</p>
  <p>Mustum regi offerre bibituro: pergratum ei officium</p>
  <p>Retuli ad ipsum anxius. ille, bono protinus animo iubet</p>
  <p>Esse, portendique pristinae intra triduum mihi</p>
  <p>≤line=780≥ Dignitatis restitutionem. quod Vinum Deus</p>
  <p>Exhilarandis creauit animis, solandisque laboribus,</p>
  <p>Quo et amicitia conciliatur, diluitur inimicitia</p>
  <p>Mortalibus. at te (inquit) obsecro Hanno, memineris mei,</p>
  <p>Quom bene erit tibi: redde operam mihi apud Parhonem, carcere</p>
  <p>≤line=785≥ Eximundum ut cures: quo detrusus sum, nulla mea</p>
  <p>Culpa, neque merito. sed furtim Hebraeo huc abductus solo:</p>
  <p>Dein, ob innocentiae studium, indigna haec nocentium</p>
  <p>Sustineo supplicia: sed cessatum a me usque adhuc fuit,</p>
  <p>Captanti semper opportunitatem: ita, ut fit, iam duo</p>
  <p>≤line=790≥ Effluxere anni. simul secunda fortuna ebrio,</p>
  <p>Aduorsae obliuio, illiusque mihi obrepsit securitas.</p>
  <p>At nunc eam pensasse utcumque tandem negligentiam,</p>
  <p>Sane uolupe est. atque ea quidem iam obtulit se occasio,</p>
  <p>Vt non sine numine, uel hanc nunc, uel tunc obliuionem illam</p>
  <p>≤line=795≥ Contigisse, credere sit. Sed quid cesso etiam adire
  eum,</p>
  <p>Hoc ut tanto tamque insperato quam primum gaudio</p>
  <p>Impertiam: lubentioremque faciam, quam lubentia est.</p>
  <p>Aperite ocyus hoc: heus, ecquis he‹c est? ecquis audit?</p>
</div>
<div type="level1" xml:id="actvs-qvinti-scena-ii.">
  <head>19. ACTVS QVINTI SCENA II.</head>
  <p><hi rendition="simple:italic">Tetrametri trochaici,
  catalectici.</hi></p>
  <p><hi rendition="simple:italic">Puer. Hanno. Gulussa.</hi></p>
  <p>Hoc</p>
  <p>Quis pultauit ostium? <hi rendition="simple:italic">Han.</hi> Qui
  tibi proxumus astat. nuncia</p>
  <p>≤line=800≥ Vt prodeat Gulussa foras: est, qui illum conuentum esse
  uolt.</p>
  <p><hi rendition="simple:italic">Pu.</hi> Nihil aliud dicam?
  <hi rendition="simple:italic">Han.</hi> Vt uenire properet, ne in mora
  mihi</p>
  <p>Siet, ita res est. <hi rendition="simple:italic">Pu.</hi> Fecero.
  <hi rendition="simple:italic">Han.</hi> At iam factum oportuit:
  uola.</p>
  <p><hi rendition="simple:italic">Gul.</hi> O salue mi Domine.
  <hi rendition="simple:italic">Han.</hi> Et tu multum salue, Gulussa
  mi.</p>
  <p>Sed Ioseph iam huc, ex praecepto regis, producto est opus.</p>
  <p>≤line=805≥ Maxumam cui laetitiam et triumphum adfero, aduentu
  meo.</p>
  <p><hi rendition="simple:italic">Gul.</hi> Optume factum, et gaudeo.
  nam illi faueo iuueni: quem ego</p>
  <p>Esse scio honore quouis dignum.
  <hi rendition="simple:italic">Han.</hi> Est sane: at nunc matura.
  ita</p>
  <p>Facto opus est. <hi rendition="simple:italic">Gul.</hi>
  Curabitur.</p>
</div>
<div type="level1" xml:id="actvs-qvinti-scena-iii.">
  <head>20. ACTVS QVINTI SCENA III.</head>
  <p><hi rendition="simple:italic">Trimetri Trochaici,
  catalectici.</hi></p>
  <p><hi rendition="simple:italic">Hanno. Ioseph. Gulussa.</hi></p>
  <p>Nulla est conditio tam desperata, quae</p>
  <p>≤line=810≥ Non in melius, quom Dij uolunt, cito</p>
  <p>Restitui queat. quod de me adeo cuiuis</p>
  <p>Facile est noscere: qui nihil sane minus,</p>
  <p>Atque pistorum ille praefectus, reus</p>
  <p>Peccati in dominum meum regem, illo in crucem</p>
  <p>≤line=815≥ Acto, ego clementia eius pristinae</p>
  <p>Dignitati restitutus uiuo tamen.</p>
  <p>Sed quem uolui, eccum. Ioseph, te plurimum</p>
  <p>Saluere iubeo. <hi rendition="simple:italic">Ios.</hi> Salue Hanno:
  isthaeccine</p>
  <p>Est fides? <hi rendition="simple:italic">Han.</hi> Peccaui, fateor:
  uincor: at</p>
  <p>≤line=820≥ Nunc, quando tibi Deus et uirtus tua</p>
  <p>Reditum et restitutionem in meliorem statum</p>
  <p>Aperuit, tuae fuerit sapientiae,</p>
  <p>Magnitudinisque animi, quod accidit,</p>
  <p>Obliuisci: quod instat, curae habere. ita</p>
  <p>≤line=825≥ Aequom ac dignum alijs factis tuis feceris.</p>
  <p><hi rendition="simple:italic">Ios.</hi> More hominum fit Hanno, ut
  miserorum, male,</p>
  <p>In foelicitate capiat obliuio.</p>
  <p>At ego illud, scio, quam doluerit cordi meo.</p>
  <p><hi rendition="simple:italic">Han.</hi> At nunc gaude, mi Ioseph.
  <hi rendition="simple:italic">Ios.</hi> Quid gaudeam?</p>
  <p>≤line=830≥ <hi rendition="simple:italic">Han.</hi> Equidem iam te
  fortunatum fecero.</p>
  <p><hi rendition="simple:italic">Ios.</hi> Isthuc Deo in manu est, ubi
  dignabitur.</p>
  <p><hi rendition="simple:italic">Han.</hi> At, sine controuorsia,
  Ioseph, Dij</p>
  <p>Te omnes adiuuant. <hi rendition="simple:italic">Ios.</hi> Ita
  uelim: sed nihil</p>
  <p>Sentio etiamnum. <hi rendition="simple:italic">Han.</hi> Faxo ergo
  ut sentias.</p>
  <p>≤line=835≥ <hi rendition="simple:italic">Ios.</hi> Quin dic, quid
  tandem est bonae rei? <hi rendition="simple:italic">Han.</hi> Accipe
  hem,</p>
  <p>A Parhone rege missus sum modo,</p>
  <p>Vt te adducerem. <hi rendition="simple:italic">Ios.</hi> Hem.
  <hi rendition="simple:italic">Han.</hi> Ne uerearis. bono</p>
  <p>Animo es. Dij te, Ioseph, seruatum uolunt.</p>
  <p><hi rendition="simple:italic">Ios.</hi> Obsecro num nam ludis tu
  nunc me? <hi rendition="simple:italic">Han.</hi> Egon’</p>
  <p>≤line=840≥ Te? quamobrem? <hi rendition="simple:italic">Ios.</hi>
  Nescio: sed qui isthuc credam ita</p>
  <p>Esse, mihi dici uelim. <hi rendition="simple:italic">Han.</hi>
  Dicam tibi.</p>
  <p>Rex gemini sibi obuersati insomnij</p>
  <p>Confusus portentosis ambagibus,</p>
  <p>Cunctis diuinis ac coniectoribus,</p>
  <p>≤line=845≥ Et quotquot tota Aegypto sapientia</p>
  <p>Praestant, consultis frustra, ut cui nihil</p>
  <p>Explicare quidquam possint, quom magis</p>
  <p>Inde etiam consternaretur, de tua</p>
  <p>Et opportune maxume sapientia</p>
  <p>≤line=850≥ Suggessi: quondam ipse quam expertus fui.</p>
  <p>Quare huc te accersitum, iussit ire me,</p>
  <p>Eiusdem quo beneficij, cuius mihi</p>
  <p>Olim, nunc item ipsi facias copiam,</p>
  <p>Perpetuo sic eum deuincturus: simul</p>
  <p>≤line=855≥ Et libertatem, et nobilitatem ex eo,</p>
  <p>Et gloriam tibi, et rem pariturus.
  <hi rendition="simple:italic">Gul.</hi> Bene, ut</p>
  <p>Me Deus amet, factum gaudeo.
  <hi rendition="simple:italic">Ios.</hi> Dic, bonan’</p>
  <p>Mihi fide isthaec uerba dixisti?
  <hi rendition="simple:italic">Han.</hi> Bona.</p>
  <p>Non mihi credis? <hi rendition="simple:italic">Ios.</hi> Deus
  supreme, iterum</p>
  <p>≤line=860≥ Mihi natus uideor, si uera praedicas.</p>
  <p><hi rendition="simple:italic">Han.</hi> Ita me amet, quam ego amo,
  ut haud mentior tibi</p>
  <p>Ioseph. <hi rendition="simple:italic">Ios.</hi> Deus tibi oro
  semper omnia</p>
  <p>Optata offerat. eamus: duc me ad eum obsecro.</p>
  <p><hi rendition="simple:italic">Gul.</hi> Isthuc Deus bene uortat.
  <hi rendition="simple:italic">Ios.</hi> Ita spero quidem.</p>
  <p>≤line=865≥ <hi rendition="simple:italic">Han.</hi> Fac modo animo
  praesenti ut sis. <hi rendition="simple:italic">Gul.</hi> Quin
  caue</p>
  <p>Mi Ioseph, ne committas nunc, ut tibi</p>
  <p>Ipse defuisse uideare. quod quidem</p>
  <p>Ita diuina occasione, atque indole</p>
  <p>Ista tam egregia, iuxta indignum foret.</p>
  <p>≤line=870≥ Bene gerundae rei facultatem datam</p>
  <p>Amittere, dementia est. <hi rendition="simple:italic">Ios.</hi>
  Faciam sedulo.</p>
  <p><hi rendition="simple:italic">Han.</hi> Eamus iam ergo.
  <hi rendition="simple:italic">Ios.</hi> Atque aliquanto lubentius,</p>
  <p>Quam quidem huc accessi. O Gulussa, Vale.</p>
  <p>Gratias habeo atque ago merito maximas</p>
  <p>≤line=875≥ Tibi, uicissimque, ubi quid usus uenerit,</p>
  <p>Bene faxo lubens. <hi rendition="simple:italic">Gul.</hi> Benigne
  dicis: Vale,</p>
  <p>Atque salue, Ioseph, ac bene rem gere.</p>
  <p>Oh: quid est quod nunc malim, quam quod iam huic</p>
  <p>Euenire intelligo: e paedore sic</p>
  <p>≤line=880≥ Ad benigniorem tandem sortem uti</p>
  <p>Euehatur, uirtus ita ut meretur eius?</p>
  <p>Nam si haec regi interpretetur somnia,</p>
  <p>Vt fecit concapteiueis antehac suis,</p>
  <p>Et libertatem ei, et opes, et gratiam,</p>
  <p>≤line=885≥ Cumulate partum iri scio. Quod reliquom est,</p>
  <p>Spectatores, qui uirtutem ducitis</p>
  <p>Maxumi, aequom est Ioseph gratia,</p>
  <p>Vos dare plausum postremo in comoedia.</p>
  <p>Omnis uni Deo gratia et gloria.</p>
</div>
<div type="level1" xml:id="back">
  <head>Back</head>
  <p>Typis Ioan. Graphei.</p>
</div>
</body>
</text>
</TEI>

<?xml version="1.0" encoding="utf-8"?>
<TEI xmlns="http://www.tei-c.org/ns/1.0">
<teiHeader>
  <fileDesc>
    <titleStmt>
      <title></title>
    </titleStmt>
    <publicationStmt>
    </publicationStmt>
    <sourceDesc>
      <p>Produced by pandoc.</p>
    </sourceDesc>
  </fileDesc>
</teiHeader>
<text>
<body>
<div type="level1" xml:id="front">
  <head>Front</head>
  <p>/</p>
  <p>LVDOVICI CELLOTII PARISIENSIS E SOCIET. IESV. OPERA POETICA.</p>
  <p>PARISIIS. Apud SEBASTIANVM CRAMOISY,</p>
  <p>viâ Iacobaeâ, sub Ciconiis.</p>
  <p>M. DC. XXX.</p>
  <p>CVM PRIVILEGIO REGIS.</p>
  <p>≤page=238≥ TRAGOEDIA. CHOSROES.</p>
  <p>ARGVMENTVM.</p>
  <p>ACTVS I.</p>
  <p>SANCTVS Anastasius Chosroë recens per inuictam patientiam superato
  Martyr illustris, diuinum decretum de puniendis atroci morte Tyranni
  sceleribus pronunciat. Tum Hormisdae vmbram ab inferis excitat, eíque
  in manus diuinae gladium iustitiae tradit, quo Syroës patrem
  parricidam alio ipse parricidio tollat è viuis.</p>
  <p>ACTVS II.</p>
  <p>CHOSROES fugatus, multisque praeliis per legatos ab Heraclio iam
  attritus, veteris tamen felicitatis memor, post multa superbè de se
  commemorata, charissimum ex omnilus filiis Mardesanem Sirâ
  dilectissimâ coniuge foeminâ Christianâ genitum, diademate clam
  exornat. Regémque creat inuitum licet, &amp; sapienter repugnantem.
  Inter haec alias sibi à ≤page=239≥ Romanis clades audit illatas, cum
  certâ</p>
  <p>propinquae mortis denunciatione: quam superbus &amp; insolens
  animus grandi in Christum blasphemiâ excipit.</p>
  <p>ACTVS III.</p>
  <p>SYROES Chosrois, Primogenitus, imminens in omnem regni occupandi
  occasionem iuuenis, postquam Mardesanem sibi praelatum, &amp; regni
  successorem designatum accepit, inter pietatem &amp; scelus diu
  fluctuatus, tandem improbâ aulicorum adulatione in omnes ambitiosorum
  furias actus, ius Primigeniorum vel parricidio retinere statuit;
  sicarios in Regiam &amp; Patrem immittit; factiosos Satrapas ad
  aucupandam caeterorum gratiam delexat: Hemelio Romano Tribuno
  viuificam Crucem, captiuósque omnes restituit, vt aequis conditionibus
  pacem Heraclio suadeat, neve se in exturbandi Patris conatibus
  impediat.</p>
  <p>ACTVS IV</p>
  <p>VT ergo aditus ad regnum omnes fratri intercludat, de suorum
  consilio Regem se patrio ritu inaugurari tumultuariè permittit. Quas
  inter caeremonias retractum è fugâ Patrem, cum Mardesane, &amp;
  vinculis constrictum nuntiatur. Eos confestim furore praeceps, &amp;
  amentiâ, cum Vologese fratrum natu minimo, ≤page=240≥ &amp; Cardarigâ
  sene sapientissimo in carcerem, cui Lethe nomen, ab ipso Chosroë
  aedificatum, abripi iubet.</p>
  <p>ACTVS V.</p>
  <p>IN eâ tenebrarum indignitate Patrem pane &amp; frigidâ sustentat
  Syroës, cum dicto Comedat aurum quod incassum collexit, propter quod
  etiam multos fame necauit, mundúmque deleuit. Deinde reorum
  vnumquémque singulatim praeconis voce ad Tribunal citat. Et Cardarigam
  quidem, tanquàm tyrannicae crudelitatis administrum: Mardesanem verò
  vt regni sibi non debiti raptorem, capitis condemnat. Vologesem autem
  innocentissimum puerum in oculis parentis oculis priuat. Chosroëm
  denique post longam scelerum recensionem, Satraparum opprobria,
  truncum Mardesanis caput in</p>
  <p>finum ingestum, ad palum alligari, &amp; sagittis configi
  imperat.</p>
</div>
<div type="level1" xml:id="main">
  <head>Main</head>
  <p></p>
</div>
<div type="level1" xml:id="page241-personae.">
  <head>1. ≤page=241≥ PERSONAE.</head>
  <p>S. Anastasius Martyr.</p>
  <p>Vmbra Hormisdae.</p>
  <p>Chosroës Rex Magnus.</p>
  <p>Syroës</p>
  <p>Mardesanes Chosrois filii.</p>
  <p>Vologeses</p>
  <p>Sandoces Pontifices.</p>
  <p>Stasanor</p>
  <p>Sarbaras</p>
  <p>Cardariga</p>
  <p>Razates</p>
  <p>Pacorus Satrapae.</p>
  <p>Aramanes</p>
  <p>Pharnaces</p>
  <p>Cosmas Margarita</p>
  <p>Vasaces Chiliarchus.</p>
  <p>Hemelius Trib. Rom.</p>
  <p>Homotimi.</p>
  <p>Nuntius.</p>
  <p>Praeco.</p>
  <p><hi rendition="simple:bold">Chorus.</hi></p>
  <p>≤page=242≥ TRAGOEDIA. CHOSROES.</p>
</div>
<div type="level1" xml:id="actvs-primvs.">
  <head>3. ACTVS PRIMVS.</head>
  <p></p>
</div>
<div type="level1" xml:id="scena-prima.">
  <head>4. <note>
    <p><hi rendition="simple:italic">In margine</hi> Denunciat Chosroi
    paratum à Deo supplicium, eamque in rem ab Inferis Hormisdam
    Chosrois patrem excitat.</p>
  </note>SCENA PRIMA.</head>
  <p>S. ANASTASIVS proloquitur.</p>
  <p>AMOENA linquens sedis aethareae loca</p>
  <p>Rursùm inquietos iussus ingredior lares:</p>
  <p>Nunquam Tonante viduus, humanis quoque</p>
  <p>Me reddo curis: specto quod Superos beat,</p>
  <p>Facio quod homines torquet: vt placitum Deo,</p>
  <p>Huc coelum, &amp; illuc porto, sed porto mihi.</p>
  <p>Alia Tyranno fata, vindictae potens</p>
  <p>Molitur vltor: iamque Achaemenios fugam</p>
  <p>Spargit per agros: iam catenatos trahi</p>
  <p>Audit maniplos Ciuium: &amp; qui olim pede</p>
  <p>Victore Byrsae moenia, atque Afrûm in uios</p>
  <p>Calcabat aestus, aureum Damastagar</p>
  <p>Rusamque, &amp; astris aemula, Ausoni à manu</p>
  <p>Corruere tecta vidit, &amp; victo procul</p>
  <p>Euphrate, medium profugus obiecit Tigrin.</p>
  <p>At nulla faciet vnda Romanis moram</p>
  <p>≤page=243≥ Coelo obsequutis. Heracli nimiùm diu</p>
  <p>Iam velitaris: quantus es, quantùm potes</p>
  <p>Toto Tyrannum corpore Imperii obrue.</p>
  <p>Progredere. Posse Chosroën vinci negas?</p>
  <p><note>
    <p><hi rendition="simple:italic">In margine</hi> Martyrium passus
    Anastasius eodem anno quo Chosroës mortuus est. Imperii Heraclii
    17.</p>
  </note>Ego vici: &amp; ingens esse quod bellum soles,</p>
  <p>Moriendo vici. Macte, praelusi tibi</p>
  <p>Auguste. Non tu solus Ausonias agis</p>
  <p>In bella turmas: quicquid est coelo piam</p>
  <p>Tibi militamus. Ipse radiatâ caput</p>
  <p>Galeà coruscus, candidis stabo vndique</p>
  <p>Cataphractus armis, luce, romphaea, manu</p>
  <p>Pugnabo, vinces. Et Deo, &amp; causâ minor</p>
  <p>Timetur hostis quà moram fatis parat?</p>
  <p>Etiam-ne dubià sustines fulmem mani</p>
  <p>Regnator orbis? lentus in poenam dolor</p>
  <p>Se se ipse frangit? ira pietatem vocat,</p>
  <p>Iramque pietas librat? Euincet tamen;</p>
  <p>Cui causa melior: quicquid est, poenae, genus</p>
  <p>Non pax iniquo quaeritur. Speres Deo,</p>
  <p>Sceleste, laetum cernere irato diem?</p>
  <p>Dùm potitur ausis animus, &amp; scelere aestuat,</p>
  <p>Furiásque versat intrà ineluctabiles?</p>
  <p>I nunc Tyranne, ciuium sulca latus</p>
  <p>Sacróque fauces sanguine immanes riga.</p>
  <p>I abominande, pasce Martyribus famem</p>
  <p>Exenteratis: quod furor suadet breue est.</p>
  <p>Minare dura, saeua, truculenta, horrida,</p>
  <p>His emimus astra: sic Deus natos fouet</p>
  <p>Quos morte durat. Quae mihi aeternùm bene</p>
  <p>Eadem tibi hora peperit aeternum male.</p>
  <p>Actum est: peristi Chosroës: rupti aetheris</p>
  <p>Diducta video spatia; rimatur viam</p>
  <p>Quâ fata pergant ire: supplicio pari</p>
  <p>≤page=244≥ Par vindicatur crimen. Occisus parens</p>
  <p>Natum armat in te, fit magisterio patris</p>
  <p>Patricida natus. Sic tener patrio boat</p>
  <p>Ritu iuuencus: vipera in vitam effluit</p>
  <p>Per lacera matris viscera, at sobolem pari</p>
  <p>Profundit eadem tramite, &amp; letho impio</p>
  <p>Fit ipsa mater. Ecce se victus trahit!</p>
  <p>Ecce innocentes ad necem natos rapit.</p>
  <p>Hîc scena mortis, carmen horrendum Deus</p>
  <p>Hâc dixit aulâ: totus hîc fies miser.</p>
  <p>Et scelere misero: Tu quidem Genitor magis,</p>
  <p>Sed ante soboles, patre quae tali rea</p>
  <p>Aliena capite crimina immeritò luit.</p>
  <p>Et scolare ab isto ne qua pars Regis vacet</p>
  <p>Patris furorem prolis extinguet furor.</p>
  <p>Humana sunt haec: labis experts sumus,</p>
  <p>Quique odit, idem scelera permitti Deus.</p>
  <p>Modo parricidam parricidali manu</p>
  <p>Iustus necabit: mox in auctorem necis</p>
  <p>Insurget vltor. Sic per obiectas diu</p>
  <p>Bacchata caedes, frangitur in ipso minax</p>
  <p>Securis ictu. Chosroi Hormisdas pater</p>
  <p><note>
    <p><hi rendition="simple:italic">In margine</hi> Syroës, &amp; qui
    sequuntur caeteri continent serie, non totos tres annos in Perside
    regnarunt.</p>
  </note>Syroíque casus Chosroes, tum Sarbara</p>
  <p>Syroës, Barazae Sarbaras, Persis dehinc</p>
  <p>Victus Barazas daemoni ludum dabunt,</p>
  <p>Hosti triumphum, tela vindictae Deo.</p>
  <p>Syroë libido tanta regnandi tibi,</p>
  <p>Vt vnus annus, annus vt Syroë vnicus</p>
  <p>Te parricidam faciat? aggrederis tamen</p>
  <p>Sinente coelo; meruit hâc Ditem viâ</p>
  <p>Adire Genitor. Adsit Hormisdas tibi</p>
  <p>Educam Auerno, Chosroës stabit reus</p>
  <p>Medius duorum: parricidam hic filium,</p>
  <p>≤page=245≥ Adulterum tu penitus impelles patrem.</p>
  <p>Audite manes, túque funerei impio</p>
  <p>Dominator antri, pande lethales specus,</p>
  <p>Tormenta cessent; Christus Hormisdam citat.</p>
  <p>Iterata mundi spatia metiri iubet.</p>
  <p>Mecum residet flamma quae cruciat reum,</p>
  <p>Si tamen &amp; esse non reus mecum potest.</p>
  <p>Iam vincla strident, audior: dirum gemit</p>
  <p>Subacta poenis anima, iam coelum grauat.</p>
</div>
<div type="level1" xml:id="scena-secvnda.">
  <head>5. <note>
    <p><hi rendition="simple:italic">In margine</hi> Permittitur Syroëm
    incitare ad parricidium.</p>
  </note>SCENA SECVNDA.</head>
  <p>VMBRA HORMISDAE. S. ANASTASIVS.</p>
  <p>QVAE me execrandas vestis in terras rapit?</p>
  <p>Videon’ mearum conscios fraudum polos?</p>
  <p>An Auerna mecum defero? an populas recens</p>
  <p>Ignis medullas? nulla supplicii quies</p>
  <p>Vel in orbe viuo? crucior, vror, quis vocat?</p>
  <p>S. Anast. Ades Vmbra miseri misera. Vmb. Horm. Tartara, Tartara</p>
  <p>Vbi estis? ignes, tenebrae, auernales lacus,</p>
  <p>Hydri, cerastae, monstra, bufones, canes?</p>
  <p>S. Anast. Te stare iubeo. Vmb.H. Rapite me. S. Anast. Christus
  iubet.</p>
  <p>Vmb. Horm. Crudelis, iniuste, impie, execrabilis.</p>
  <p>S. Anast. Blasphema loqueris. Vmb. Horm. Christus insultat
  malis</p>
  <p>Abominandus? nec satis miseri sumus,</p>
  <p>Nisi &amp; videmur. S. Anast. Alia te causa huc ciet.</p>
  <p>≤page=246≥ Vmb. Hor. Incumbe capiti tota styx, quanta es tege</p>
  <p>Supplicia. S. Anast. Sta. Vmb. Hor. Vae Christe quid merui
  male,</p>
  <p>Nouus vt vetustas augeat poenas dolor?</p>
  <p>S. Auast. Responsa fare. Vmb. Hor. Cogor. ô Christe! ardeo.</p>
  <p>S. Anast. Pater fuisti Chosrois: Vmb. Hor. Quondam pater.</p>
  <p>S. Anast. Is te peremit perfidus? Vmb. Hor. Natus patrem.</p>
  <p>S. Anast. Haec te seuerum poscit vltorem dies.</p>
  <p>Sume arma, notos perge furiali lares</p>
  <p>Excire motu: natus inuadat patrem,</p>
  <p>Fratros trucidet frater: antiquum nouo</p>
  <p>Superet furore crimen. At terre prius</p>
  <p>Et inauspicatum Chosroï spectrum obiice,</p>
  <p>Si fortè penetret triste, seminanimi licet,</p>
  <p>Metanoea pectus: nemo dum spirat, Deo</p>
  <p>Ex asse periit: caetera exsequere vt lubet.</p>
</div>
<div type="level1" xml:id="scena-tertia.">
  <head>6. <note>
    <p><hi rendition="simple:italic">In margine</hi> Imperata exsequitur
    Hormisdam &amp; interim vtrumque asceretibus ad poenitentiam
    reuocat.</p>
  </note>SCENA TERTIA.</head>
  <p>VMBRA HORMISDAE.</p>
  <p>REDII vt nocerem? seu pati cogor scelus,</p>
  <p>Seu facere iubeor, hinc &amp; hinc porto nefas.</p>
  <p>Et parricidae tempus ad veniam datur,</p>
  <p>Mihi negatum? sempiternis ignibus</p>
  <p>Volui reuolui Numen Hormisdam iubet,</p>
  <p>Vt parricida pateat ad coelum via?</p>
  <p>≤page=247≥ O poenitentes hora si valeat breuis</p>
  <p>Audire luctus! hora, sed nimius fauor:</p>
  <p>Quis liuor est vel tenue momentum dari?</p>
  <p>O styx! ô antra! ô flamma! ô aeternum malè!</p>
  <p>Audite Nati, túque cui Regni vices</p>
  <p>Malè blandientum spondet astrorum fauor.</p>
  <p>Et tu nefandum prompta cui Clotho parat</p>
  <p>Secare stamen, clamat expertus Pater,</p>
  <p>Audire si vos fata clamantem sinunt.</p>
  <p>Non est Auernus fabula: vmbrarum locus</p>
  <p>Sed impiarum: styx suos ignes habet,</p>
  <p>Caduca non queis membra compage exuat,</p>
  <p>Sed vbi perenni morte mortis nescia</p>
  <p>Corporáque &amp; animas voluat, &amp; flammis alat</p>
  <p>Viuax cadauer: vermis hîc scelerum abditus</p>
  <p>Index, &amp; idem tortor aeternum fodit</p>
  <p>Foecunda poenis viscera: hîc squallor, situs</p>
  <p>Tenebrae, lues, mephitis, infandum chaos.</p>
  <p>Laruaeque Daemonum horridae, &amp; premi impotens</p>
  <p>Vlulatus, orbe quantus euerso sonet.</p>
  <p>Audimur, adsunt, perago mandata vltima.</p>
  <p>Meus ensis hîc est; criminum agnosco notas:</p>
  <p>Hunc subditorum per latus duxi innocens.</p>
  <p>Addatur etiam robur epotâ styge:</p>
  <p>Jterùm aestuantis libet Hormisdae latus.</p>
  <p>Benè est, abundè est; faciet hic faciet scelus</p>
  <p>Quocunque veniat. Scande sublimem Thronum,</p>
  <p>Vt in ima rapias. Dexter ad Syroëm aduola,</p>
  <p>Famulare sceleri. Quas petis laeuus plagas?</p>
  <p>Ah video, natum poscis, in nato sedes.</p>
  <p>Ibi sis, relinquo, dum senex letho datus</p>
  <p>Animâ Charontis impleat turpi ratem.</p>
  <p><hi rendition="simple:bold">≤page=248≥ <note>
    <p><hi rendition="simple:italic">In margine</hi> Grauia scelera
    semper in auctorum caput redire demonstrat, etsi non nunquam
    impunita videantur.</p>
  </note>CHORVS.</hi></p>
  <p>VERVM est, praecipites per vaga criminum</p>
  <p>Error blanditiâ ludit amabili</p>
  <p>Nil curare polos, &amp; face ludicrâ</p>
  <p>Scintillare Deo sidera languido.</p>
  <p>Nam quis casta vanae frena proteruia</p>
  <p>Excussit metuens dedecoris? lares</p>
  <p>Quis non intrepidus, sanguine polluit?</p>
  <p>Ridens Sicaniae Rex Genios plagae</p>
  <p>Dextram porrigit ad munera non piam;</p>
  <p>Et tondet Medico barbam Epidaurio.</p>
  <p>Hinc praeda leuior dat pelago ratem.</p>
  <p>Tutus: nam sociis quid timeat Deis!</p>
  <p>Sed turpi senio iura Corinthiis</p>
  <p>Dictantem pueris qui memoras, IIò</p>
  <p>Exclama, estis iò numina Coelitum.</p>
  <p>Cambyses Pharium transadigit Bouem,</p>
  <p>Pygmaeósque cremat sacrilegus Deos.</p>
  <p>Morisque Arsacii iura sororio</p>
  <p>Jncestus thalamo foedat, &amp; improbum</p>
  <p><note>
    <p><hi rendition="simple:italic">In margine</hi> Cambises furiosus,
    ac furore feliciter vsus. Sene. ep. 85.</p>
  </note>In consanguineos Strincit acinacem.</p>
  <p>Felix, si fuit hic innocuus furor:</p>
  <p>Si fecêre reum tot mala, non miser.</p>
  <p>Donec perniciem vulnere compari</p>
  <p>Lymphato similis saeuiit in suam.</p>
  <p>Ille autem Danaum terror, inhospita</p>
  <p>Calcat perpetuis aequora classibus:</p>
  <p>Captiuúmque ligat compede Bosphorum.</p>
  <p>Et luctante viam dat legionibus</p>
  <p>Naturâ per Athon. Scilicet ambigas</p>
  <p>≤page=249≥ Iratus vetitum rumpat iter Ioui,</p>
  <p>Irato ne magis perueniat loue:</p>
  <p>Ergo ardentibus in mutua vulnera</p>
  <p><note>
    <p><hi rendition="simple:italic">In margine</hi> Inter Iouem &amp;
    Xerxem quasi duellum fuit.</p>
  </note>Concurrunt animis: hic populantibus</p>
  <p>Nunc delubra Deûm, nunc anathemata,</p>
  <p>Nunc auro rigidas effigies vorat</p>
  <p>Flammis: teque soli qui meditullio</p>
  <p>Cortinam populis fatidicam mones.</p>
  <p>At contra Arsaciae saeua superbiae</p>
  <p>Frenat Juppiter, &amp; quam comitantibus</p>
  <p>Nuper pressit humum tot populis grauis</p>
  <p>Xerxes. indecori nunc relegit fugâ</p>
  <p>Factus Cecropiis fabula matribus.</p>
  <p><note>
    <p><hi rendition="simple:italic">In margine</hi> Mauritius hospitem
    pro exule, &amp; pro fugitiuo filium effecit, eum denique muneribus
    plane regalibus ad sui amorem incitauit. Euagrius l. 6. c. 16.</p>
  </note>Et tu qui patrio sanguine lubricum</p>
  <p>Scandisti solium, prospera Chosroë</p>
  <p>Nondum fata times? Praebuit exuli</p>
  <p>Fidam Roma manum. Coelituum fauor</p>
  <p>Impleuit sterilem progenie Siram.</p>
  <p>Tu cùm in bella ferox prorueres, tuae</p>
  <p>Senserunt Aquilae fulmina Romulae.</p>
  <p>At sorti nimiùm credulus aureae</p>
  <p>Gentis contemeras Christiadae sacra:</p>
  <p>Et quicquid Solyma expleta rapacitas</p>
  <p>Intactum esse in super iusserat improbi</p>
  <p>Vulcano populas illacrymabilis.</p>
  <p><note>
    <p><hi rendition="simple:italic">In margine</hi> Chosroës capta
    Palaestina, &amp; Hierosolymis nonaginta Christianorum millia per
    Iudeorum manus interfecit. Theophanes in annal. Graec.</p>
  </note>Quin &amp; viuifici pignora Stipitis</p>
  <p>Ardes Moriaco vulsa cacumine</p>
  <p>Ostentare Mithrae, perque Seleucios</p>
  <p>Pompam Romuleo ducere de Deo.</p>
  <p>Quid foetas Procerum suppliciis manus?</p>
  <p>Quid vultus memorem consimiles Deo</p>
  <p>Et ficta aethereae signa potentiae?</p>
  <p>Sed iam lenta time Numina Chosroës,</p>
  <p>≤page=250≥ <note>
    <p><hi rendition="simple:italic">In margine</hi> Nihil mihi videtur
    infelicius eo cui nihil vnquam euenit aduersi Senec. I. de prouid.
    c. 3.</p>
  </note>Felix nemo fuit qui nimium diu.</p>
  <p>Est peccare tenus: dat sceleri modum</p>
  <p>Astraea: vtque dati meta patet mali,</p>
  <p>Culpam poena secat. Qualiter arduum</p>
  <p>Culmen Sisyphius cùm labor aspicit,</p>
  <p>Defessóque boni spem facit otii:</p>
  <p>Furtiuo eripitur lubricus impete,</p>
  <p>Et longi reparat pondera taedii.</p>
  <p>Dùm maiora licent saepe nocentibus,</p>
  <p>Deprensos leuior culpa premit. Parum est</p>
  <p>Dudum sacrilego, funere Martyrem</p>
  <p>Immersisse truci: sed tamen hac time.</p>
  <p>Ilex iam validis icta securibus</p>
  <p>Contra obnixa diu mole stetit suâ:</p>
  <p>Tandem sternitur: at qui venit vltimus,</p>
  <p>Non est maximus impetus.</p>
</div>
<div type="level1" xml:id="actvs-secvndvs.">
  <head>8. ACTVS SECVNDVS.</head>
  <p></p>
</div>
<div type="level1" xml:id="scena-prima.-1">
  <head>9. <note>
    <p><hi rendition="simple:italic">In margine</hi> Post multa de se
    fortunâque suâ superbè dicta, Mardesanem filum minorem natu, quamuis
    reluctantem Regni successorem designat.</p>
  </note>SCENA PRIMA.</head>
  <p>CHOSROES. MARDESANES.</p>
  <p>ERgo furores Graecus irritat meos</p>
  <p>Victrice quaeque fulmina excussit manu</p>
  <p>Satias cruoris, quatere renouatis iubet</p>
  <p>Iterum lacertis: sentiet quantum Deo</p>
  <p>Sit prouocato pondus. Euerti exteros</p>
  <p>Victor, paterno Dominus eiiciar throno?</p>
  <p>Nimiùm secundis explicas ventis sinum</p>
  <p>≤page=251≥ Incaute Caesar. Laudo consilium tamen</p>
  <p>Quod dedit arena: fata bene nosti tua.</p>
  <p>Vitare mortem non potes, honestam facis.</p>
  <p>Quòd vult timeri, Satrapa, hinc timidum puto.</p>
  <p>Alienus aruis pressit ignotis pedem:</p>
  <p>Fallace primùm prouidus cessi fugâ</p>
  <p>Vt dùm ima penetrat exitum intricet mavis.</p>
  <p>Sic fulminantis impetum cautus Leae</p>
  <p>Venator exit: illa dùm instat, dùm furit,</p>
  <p>Dùm terret auras, fugere dùm victos putat,</p>
  <p>Circum obsidetur. Jn meas talis plagas</p>
  <p>Male sanus hostis venit, &amp; totus quidem.</p>
  <p>Deprensus ecce sentit; ad reditum viam</p>
  <p>Aperire ferro prodigus vitae parat.</p>
  <p>Obsiste, vincis: non coruscanti manus</p>
  <p>Armanda ferro, non Achaemenio impete</p>
  <p>Turbanda legio, palma non pugna est, gradum</p>
  <p>Firmare contrà, robore obniti arduo,</p>
  <p>Et otiando Martis infreni rotam</p>
  <p>Sufflaminare. Nempe metuendos pauor</p>
  <p><note>
    <p><hi rendition="simple:italic">In margine</hi> Saïn Chalcedonem
    cùm obsideret Heraclium simulate pacificationis specie ad colloquium
    pellexit. Illi ergo Chosroës viuo cutem detrahi iussit quod
    Heraclium vidisset, nec cepisset. Annal Graec.</p>
  </note>Quis faciat hostes montium enectos iugis?</p>
  <p>Septena quos iam vidit extorres hyems,</p>
  <p>Labore fractos, squallida illuuie &amp; siti?</p>
  <p>Has militum vmbras miles vt paueat meus?</p>
  <p>Ille ille miles cuius extremae trucem</p>
  <p>Timuêre solis ante virtutem plagae.</p>
  <p>Cui Nilus vndas flexit, &amp; passus iugum</p>
  <p>Miti carinas Bagrada excepit vado?</p>
  <p>Et nisi Saïne Caesar elusa fugam</p>
  <p>Cepisset, olim Bosphorum adiicerem Tigri,</p>
  <p>Et orbis intra quantus Oceanum iacet,</p>
  <p>Pareret vni: spiritus hosti addidit</p>
  <p>≤page=252≥ Felix temeritas. Cessit infesto Sathin</p>
  <p>Ignauus imbri. Sibi Sarablaca imputet</p>
  <p>Quòd cecidit, hostem &amp; ipsa tutatur fuga.</p>
  <p>Tardandus equidem Sarbara obiecto fuit,</p>
  <p>Si laeua sinerent astra, &amp; horarum potens</p>
  <p>Persis amicum Mithra proueheret diem.</p>
  <p>Sed fallere audax, patria ignauum decus</p>
  <p>Surripuit arte Caesar, &amp; pluuia impiger</p>
  <p>Tenebras secutus noctis, ad Satrapae fores</p>
  <p>Stetit inopinus: ille stupefactus metu</p>
  <p>Excussa molli membra proripuit thoro,</p>
  <p>Nudâque nudum calce quadrupedem impulit.</p>
  <p>At non Idumen, non Palaestinas rui,</p>
  <p>Nocturnus arces, quando demerso prior</p>
  <p><note>
    <p><hi rendition="simple:italic">In margine</hi> Ioppe Phoenicum
    antiquior terrarum inundatione vt ferunt Colitur illic fabulosa
    Derceto. Plin. l. 5. c. 13.</p>
  </note>Ioppa mundo maius informi tulit</p>
  <p>Dercetide numen. Casia cùm pressi iuga,</p>
  <p>Meque ante vasti praesidem montis Deum</p>
  <p>Afflauit Eos. Teste Solymaeos polo</p>
  <p>Aditus refregi, quíque damnati caput</p>
  <p>Christi pudendum Moria in truncum extulit,</p>
  <p>Ostentat almum Chosroïs mundo decus.</p>
  <p>Quòd si reflante vela corripiens Noto</p>
  <p>Fortuna solitum lusit, atque hostem meis</p>
  <p>Lactat ruinis, omnia in viles sciat</p>
  <p>Licuisse seruos, Chosroëem nunquam attigit,</p>
  <p>Nec fas. Aprica sic vbi puro aethere</p>
  <p>Radiatur ilex, longa quam Nisae iugis</p>
  <p>Aluêre secla, vertice &amp; senio suprà</p>
  <p>Nemus omne regnat, sola quae faceret nemus:</p>
  <p>Si per refusum lucis auratae iubar</p>
  <p>Frondator ictum librat, &amp; crebrà quatit</p>
  <p>≤page=253≥ Robur bipenni, laesa dat gemitum Dryas,</p>
  <p>Reuolant volucres hospitae, &amp; aulces fugâ</p>
  <p>Nidos salutant; iamque succiso labat</p>
  <p>Infida trunco, mole iam totâ iacens</p>
  <p>Metitur agrum; pondere insolito gemit</p>
  <p>Concussa tellus, reboat attonitum pecus,</p>
  <p>Inuia fugaces antra vix capiunt feras.</p>
  <p>At illo purus lucis intereà nitor</p>
  <p>Immunis, irresectus, &amp; similis sui,</p>
  <p>Et ipse totus, quáque porrigitur solum,</p>
  <p>Quáque stetit olim stipes, atque hebetis quoque</p>
  <p>Ferrum securis integrâ illustrat face.</p>
  <p>Sic clara Procerum turba, regali micat</p>
  <p>Pretiosa radio; Martis incumbat furor,</p>
  <p>Trepiadóque diram quicquid Arsacidum est trahat</p>
  <p>Cladem tumultu, Chosroi rerum Deo</p>
  <p>Externa pereunt ipse per ferrum meat</p>
  <p>Exsors pericli. Nempe cùm laeta omnia,</p>
  <p>Et quicquid vsquam est praesidi, &amp; gazam, &amp; viros</p>
  <p>Inuida rapuerint fata, se Reges habent.</p>
  <p>Quanquam &amp; senectus, &amp; senectutis comes</p>
  <p>Morbus, tremorque, rigida mortales vocat</p>
  <p>Jn iura mortis: parte non omni tamen</p>
  <p>Morimur sepulti, gloria extentum varat</p>
  <p>Aeuum superstes: inde regalem thronum</p>
  <p>Natura fulcit, &amp; perennanti inbet</p>
  <p>Sceptra ire ductu, seculis viuax patrem</p>
  <p>Soboles propagat. Nate pius regno mihi,</p>
  <p>Plus chare vitâ, nulla te saluo grauis</p>
  <p>Fortuna coeli, nullus exterret metus.</p>
  <p>≤page=254≥ Testor Penates Imperî, &amp; Genium tuum:</p>
  <p>Graeci latronis tela cùm subita horrui,</p>
  <p>Et tot minanti trepidus obieci Duces,</p>
  <p>Tibi timui, in te vota consumpsi omniae.</p>
  <p>Quòd si illa coeli te mihi proprium negat</p>
  <p>Donum tyrannis, fata praeripiam pater,</p>
  <p>Et expiabo si quid irarum inuidis</p>
  <p>Ebullit astris, pronus in senii mala.</p>
  <p>Sed quando vires quisquis est coelo Deus,</p>
  <p>In me meósque perdidit: quando viget</p>
  <p>Suppar parente Mardesa, inuidiam polo</p>
  <p>Facturus olim: iam quod extremum meis</p>
  <p>Deesse votis potuit, hic faciet dies.</p>
  <p>Quàm largus in te noster incumbat fauor</p>
  <p>Siraeque partum foueat, attonito hactenus</p>
  <p>Spectauit oculo Persis, &amp; magno Ioui</p>
  <p>Praetulit amicum Chosroëm. Est aliquid super</p>
  <p>Quo tendat animus: dona priuati ferant</p>
  <p>Exhausta, Regum genius est semper dare,</p>
  <p>Plus posse semper, donec extremo locent</p>
  <p>In apice rerum. Nate, quod Rex, &amp; Pater</p>
  <p>Iubet esse faustum, gemmeam Cidaris tegat</p>
  <p>Erecta frontem, regii vinclum cape</p>
  <p>Diadema capitis, quod volo sceptrum rota.</p>
  <p><note>
    <p><hi rendition="simple:italic">In margine</hi> Mardesanem ex Sirâ
    coniuge S. Sergii Martyris ope impetrauit Chosroës, cui &amp; deinde
    discum aureum obtulit cum nobili inscriptione apud Euagrium l. 6
    c. 20.</p>
  </note>Mardes. Aeternum amoris, Genitor, &amp; fidei tuae</p>
  <p>Mihi sum ipse pignus: quicquid accumules boni,</p>
  <p>Plus dedit origo: caeteri natos amant,</p>
  <p>Jn matre amasti Mardesam. O quoties mihi</p>
  <p>Tua chara coniux. Nate, dicebat Sira,</p>
  <p>Tu magna coeli cura, te mundi arbiter</p>
  <p>Caelo euocauit Chosroës. Nondum mihi</p>
  <p>≤page=255≥ Tumidos pudicâ Venere complerat sinus</p>
  <p>Natura, nondum cordis &amp; vitae fibras</p>
  <p>Delinearat, cum tibi vitam pater</p>
  <p>Quaesiit in astris: Sergius diuûm optimus</p>
  <p>In vota venit, cúmque tranquillos sopor</p>
  <p>Soluisset artus, voce ter clara patri</p>
  <p>Sobolem spopondit; voce vigilanti pater</p>
  <p>Anathema sacris ter repromisit tholis.</p>
  <p>Hoc impetratus ambitu in gremio tuo</p>
  <p>Reptaui ego infans, perque victrices comas,</p>
  <p>Oculósque teneram lusitans duxi manum.</p>
  <p>Hinc rerum in alta creui, &amp; exemptus solo</p>
  <p>Astris propinquum Mardesa, paternis caput</p>
  <p>Subuectus alis intulit. Qualis Deûm</p>
  <p>Minister ales vngue nunc sobolem rapit,</p>
  <p>Nido morantem, nunc per aerios vehit</p>
  <p>Impune tractus qua liquens nubes suprà</p>
  <p>Porrigitur aether, quaque flagranti face</p>
  <p>Oculi irretortum Phoebus explorat situm.</p>
  <p>Satis est amorum, Genitor, hàc ierit tenus</p>
  <p>Fauor &amp; potestas Chosrois; quicquid datum est,</p>
  <p>Meum esse potuit, Regnum in alterius manu</p>
  <p>Astraea posuit, iuris hoc fratri dedit.</p>
  <p>Chosr. Quis iura natis faciat inuito patre?</p>
  <p>Mardes. An deligenti nascitur primus patri?</p>
  <p>Chosr. At diligenti regnat vt placitum patri.</p>
  <p>Mardes. Jus innouabis? Chosr. Ius habet cui dat pater.</p>
  <p>Mardes. Lex patria prohibet. Chosr. Chosroës, &amp; Rex iubet.</p>
  <p>≤page=256≥ Mardes. Exempla regum. Chosr. Velle, pio exemplo mihi
  est.</p>
  <p>Mardes. At te per astra, per piam Sergî manum,</p>
  <p>Regni penates, te per, &amp; genium precor</p>
  <p>Tuum meúmque, &amp;, si quis est meritis locus,</p>
  <p>Sirae per animum Genitor, &amp; castam fidem,</p>
  <p>Miserere nati: pectus ô quantis rude</p>
  <p>Nolens periclis obiicis! Regni vorat</p>
  <p>Hostis medullam: Persidis Syroës ferox</p>
  <p>In vmbilico regnat: iratos coquunt</p>
  <p>Supplicia Satrapas, pelle nudatus Saïn,</p>
  <p>Perire iussus Sarbaras; mortis metu</p>
  <p>Sathin &amp; pudore mortuus: quis non fidem</p>
  <p>Misero fefellit? quis nouas regni vices</p>
  <p>Non spectat auidus: Inter has ponti minas,</p>
  <p>Et fulminantes hinc Noti, hinc Boreae domos,</p>
  <p>Mortes tot inter, naufragam puero ratem</p>
  <p>Committere audes? Arte vix stabilem reges</p>
  <p>Clauum magistrâ, fronte qui tutâ satis</p>
  <p>Nunquam sereni dorsa spectauit maris?</p>
  <p>Sic ergo patriam, sic amas Cyri thronum,</p>
  <p>Siraeque sobolem: Chosr. Sceptra inexpertus times,</p>
  <p>Vsu remittunt pondus. Ignauos metus</p>
  <p>Depone. fili, Syrois effringam impetus:</p>
  <p>Seruile Satrapûm vulgus orientis litat</p>
  <p>Regis fauori: noster in tuto est labor,</p>
  <p>Extrà ardet hostis, séque satiatus furor</p>
  <p>Successu in ipso frangit, &amp; quò plus licet</p>
  <p>Minus dolet libere. Quod iubeo, &amp; volo,</p>
  <p>Regna, &amp; coactus. Mardes. Vos coruscantes Dei,</p>
  <p>≤page=257≥ Téque alme Cyri Mithra qui solium foues:</p>
  <p>Et te reducto qui sedes, frater, lare</p>
  <p>Ignarus, improuisus, exclusus throno:</p>
  <p>Vos testor, humeros pondus inuitos grauat,</p>
  <p>Regno coactus: frater, hoc fieri velis</p>
  <p>Iubente patre. Si quid hinc liuor coquit,</p>
  <p>Excita si quid turbat impietas styge,</p>
  <p>In me redundent omnia, at non sum reus.</p>
</div>
<div type="level1" xml:id="scena-secvnda.-1">
  <head>10. <note>
    <p><hi rendition="simple:italic">In margine</hi> Clades aliquae ab
    Heraclio illatae narrantur Chosroi cum certâ imminentis supplicii
    denunciatione, quam ille blasphemiâ in Christum excipit.</p>
  </note>SCENA SECVNDA.</head>
  <p>NVNTIVS. CHOSROES. COSMAS. MARDESANES.</p>
  <p>EXOSA Martis tela! quis vestros Deus</p>
  <p>Suasit vsus? Chosr. Alius ex alio meam</p>
  <p>Vocabit iram luctus. Nunt. Arsacidum salus</p>
  <p>Viuis? fucis-ne? stas-ne? Chosr. Quos Regi metus?</p>
  <p>Nunt. Periere, Princeps, cuncta, palantes fugâ</p>
  <p>Cecidêre Persae, victor Ausonius volat,</p>
  <p>Quaque arma, quaque sanguinis portat sitim,</p>
  <p>Ruit vna facies funerum: nurui socer</p>
  <p>Senéxque puero mixtus immani iacent</p>
  <p>Letho perempti, saxa non miseros tegunt,</p>
  <p>Non antra gazas: per sacras Regum domos,</p>
  <p>Per agros, &amp; inopes cespite ac ceste casas</p>
  <p>Diuûm per aras vnus est flammae tenor.</p>
  <p>Chosr. Et hoc placet fortuna, quod vana amputas,</p>
  <p>Solúmque sola Chosroen primo ebria</p>
  <p>≤page=258≥ Lacessis ausu: perge relliquiis famem</p>
  <p>Satiare nostris: resto vincendus tibi:</p>
  <p>Atqui in latronem plus potest qui nil habet.</p>
  <p>Cosm. Trepidare nostrum est: vilis humanos timor</p>
  <p>Habitet penates: irrito cura impetu</p>
  <p>Chalcidica Regum pulsat, &amp; iniqui comes</p>
  <p>Fortuna fati. Maior his, Princeps, malis</p>
  <p>Obnitere, aude, coelitum nemo timet.</p>
  <p>At nostra, Princeps, si quid emeruit fides,</p>
  <p>Te patere flecti, publicum instanti caput</p>
  <p>Subduc periclo. Tu Seleuciam tene,</p>
  <p>Dùm reliqua leuior bella conficiat manus.</p>
  <p>Nonduùm hostis omnes Persidi eripuit Duces.</p>
  <p>Chosr. Timere suades? Cosm. Nullus vt timeat tibi.</p>
  <p>Chosr. Mihi dum laborat orbis vt sedeam reses?</p>
  <p>Cosm. Quiete cuius orbis in tuto est salus.</p>
  <p>Chosr. Cui tot parantur vulnera, periclo eximar?</p>
  <p>Cosm. Qui multa in vno vulnera periclo facis.</p>
  <p>Chosr. Solatium laboris est Regis labor.</p>
  <p>Cosm. Ingens laboris praemium est, Regis salus.</p>
  <p>Mardes. Hanc capere, Genitor, officî legem sine.</p>
  <p>Chosr. Me proditorem, nate, non patrem facis.</p>
  <p>Mardes. Licet experiri. Chosr. Tristis est vsus mali</p>
  <p>Quo prouocatur casus immedicabilis.</p>
  <p>≤page=259≥ Mardes. Tutò experiris si qua reparari queunt.</p>
  <p>Chosr. Reparare quis te perditum fili, queat?</p>
  <p>Mardes. Syroës, &amp; illa nobilis fratrum cohors.</p>
  <p>Chosr. At Mardesanem nemo natorum dabit.</p>
  <p>Mardes. Tun’ dubia, Genitor, bella securus moues?</p>
  <p>Chosr. Si pereo, Syroën Mardesa, &amp; fratres habet.</p>
  <p>Mardes. At nemo fratrum Chosroem, &amp; patrem dabit.</p>
  <p>Chosr. O dulce patris germen! hanc serua indolem:</p>
  <p>Probare quo pius cogis, inuitas magis</p>
  <p>Timere, fili. Mardes. Quos mihi fingis metus,</p>
  <p>Secure mitte: spero me ereptum semel</p>
  <p>Martis periclo plus probes, timeas minus.</p>
  <p>Chosr. Si prima rapiunt arma bellandi rudem?</p>
  <p>Mardes. Moriar honestè. Chosr. Pectus hoc telo effodis.</p>
  <p>Mardes. Quo pulcriori cadere me fato velis?</p>
  <p>Chosr. Ego sceptra, tumulum tu tibi accersis puer.</p>
  <p>Mardes. I orquere puicrum est sceptra quae meritum scias.</p>
  <p>Chosr. Satis meretur qui capit patre arbitro.</p>
  <p>≤page=260≥ Mardes. Arbitria patris filii virtus probet.</p>
  <p>Chosr. Cedat temeritas filii arbitrio patris.</p>
  <p>Mardes. Quid? illa, genitor, me putas temerè aggredi,</p>
  <p>Ad quae gerenda nascimur, diuûm genus?</p>
  <p>Nunt. O clara virtus! Persidos sancti lares</p>
  <p>Non ergo gentem perdere Arsaciam placet:</p>
  <p>Spem fata reddunt. Sed cui inuitis licet</p>
  <p>Sperare superis? Chosr. Quis meam mihi spem auferat?</p>
  <p>Nunt. Permitte fari. Chosr. Jubeo, quid tandem paras?</p>
  <p>Nunt. Haustus iacebam chalybe barbarico latus,</p>
  <p>Pars vna stragis, inter &amp; comites mali</p>
  <p>Luctante venas spiritu implebam leues.</p>
  <p>Cùm ruit olympo miles, auratos vomit</p>
  <p>Cui cassis orbes, candido cui crux tegit</p>
  <p>Vmbone clypeum, fulgurat gladio manus:</p>
  <p>Nobisque propior: ite, ait, victo meas</p>
  <p>Narrate vires Regi, vt Arsacios fugam</p>
  <p>Feci per agros, vt triumphandum styge</p>
  <p>Petii Tyrannum: cadere qui coepit semel,</p>
  <p>Perire pergat; per malum occurrat malis</p>
  <p>Dubitatis? istac dextera inueniet fidem.</p>
  <p>Redono vitam. Dixit, &amp; medica manu</p>
  <p>Tetigit iacentum vulnera: vt iussus stetit</p>
  <p>Hiante sanguis pectore. O coeli decus!</p>
  <p>O sospitator, quisquis es! seu tu louis,</p>
  <p>Seu tu videri natus affectas Mithrae,</p>
  <p>Per astra, per te, per salutarem manum,</p>
  <p>≤page=261≥ Permitte nomen petere; perpetuâ prece</p>
  <p>Tuum clientes numen addicti colent.</p>
  <p>At ille, voce tremere quâ seruos iubet.</p>
  <p>Christum clientes colits, sic placitum polo.</p>
  <p>Ego notus olim Chosroi, lautè apparo</p>
  <p>Aequanda meritis praemia: haec mando interim.</p>
  <p>Comite Heraclio victus, &amp; Christo duce,</p>
  <p>Fugiat, sed inter caetera, &amp; partem sui:</p>
  <p>Mortem foris ne timeat, inueniet domi:</p>
  <p>Magnum ad tribunal &amp; patrem, &amp; natum cito.</p>
  <p>Haec fatus, oculis rapitur: extinctâ vapor</p>
  <p>Qualis fauillâ; Numen Ausonidûm reor.</p>
  <p>Chosr. Meus hostis hic est? Chosroëm Christus citat?</p>
  <p>Christus lacessit Chosroëm? ô coelum! Ô Mithra!</p>
  <p>Descende Christe, si quid es, si quid potes;</p>
  <p>Adsum, gradum compono, descende aethere,</p>
  <p>Congredere mecum. Vile mancipium crucis</p>
  <p>Audes vocare Chosroën? tam sum nihil</p>
  <p>Hebrae? num tu victus, &amp; captus, meas</p>
  <p>Dudum per vrbes ferculum pompae facis?</p>
  <p><hi rendition="simple:bold"><note>
    <p><hi rendition="simple:italic">In margine</hi> Edisserit quam
    seuerè Deus impiorum obstinationem vindicet &amp; infringat.</p>
  </note>CHORVS.</hi></p>
  <p>VIS indomiti saeua profundi</p>
  <p>AEstibus aestus glomerante Noto,</p>
  <p>Saxáque ruptis obuia saxis</p>
  <p>Iaculante mari, non palladio</p>
  <p>Pacata minas germine ponit:</p>
  <p>Non si Licinî bacca venafrum</p>
  <p>≤page=262≥ Deserat omnis, pelagóque leuis</p>
  <p>Jnnatet hospes. Viduata fero</p>
  <p>Tigris alumno, plenis furias</p>
  <p>Artubus haurit, nec se vitreo</p>
  <p>Franget speculo: quod si profugâ</p>
  <p>Aequora verrat praedo carinâ,</p>
  <p>Ibit in vndas animosa parens,</p>
  <p>Veràmque petet per freta prolem.</p>
  <p>Tristior astris agit ira Deum</p>
  <p>Indignantem sicubi clamat</p>
  <p>Cruor innocuo corpore fusus.</p>
  <p>Aut scelerata insania vitae.</p>
  <p>Ante salubri corda dolore</p>
  <p>Impia tentat, stygiásque malâ</p>
  <p>Pugnat furias sede mouere.</p>
  <p>At si rigidam rite vocanti</p>
  <p>Obstruis aurem, factíque sedet</p>
  <p>Male sanus amor, quis tam valida</p>
  <p>Capite auertat fulmina dextra?</p>
  <p>Olli famulus militat orbis</p>
  <p>Inque nocentes natura coit.</p>
  <p>Hinc humentis conuexa poli</p>
  <p>Pandit, &amp; almae sata telluris</p>
  <p>Et summa nemus per iuga crescens</p>
  <p>Sub nubigenâ gurgite condit.</p>
  <p>Hinc sulphurei turbinis ignes</p>
  <p>In Sodomaeas fabricat arces:</p>
  <p>Quaeque ardebant face tartareâ</p>
  <p>Iubet ignauo torpere freto.</p>
  <p>Classica vixdum sonuêre polo</p>
  <p>Ducis in Pharii iurata caput.</p>
  <p>Cum sanguineo vortice Nilus</p>
  <p>Nota ignotus stagnat in arua:</p>
  <p>≤page=263≥ Vdâ ebullit rana palude:</p>
  <p>Feruet sterili puluere musca:</p>
  <p>Vlcera foedus grandinat aether:</p>
  <p>Coelum ceipitur nocte diurnâ.</p>
  <p>Parcite nocuâ caede tyranno</p>
  <p>Dum Christiadae viscera nudi</p>
  <p>Liuida plumbo flagra fatigant,</p>
  <p>Castósque furit flamma per artus,</p>
  <p>Linguáque voces excisa necat,</p>
  <p>Clariùs astris tormenta sonant</p>
  <p>Et vindictae mutua poscunt</p>
  <p>Iura Tonantem. Stat prompta phalanx</p>
  <p>Ruere in nutus, ire, redire,</p>
  <p>Et fulmineo micat ense ferox</p>
  <p>Succincta peplum, nuda lacertos.</p>
  <p>Nec satis, ipsam per styga vindex</p>
  <p>Quaeritur, &amp; qui docuit furere</p>
  <p>Furit, inque vicem tormenta rotat:</p>
  <p>Tam peccati violens vltor,</p>
  <p>Quàm consilii perfidus auctor.</p>
  <p>Regia sed quis tecta reducto</p>
  <p>Cardine pandit? Vasaces hic est,</p>
  <p>Cui facit aulae gratia nomen.</p>
</div>
<div type="level1" xml:id="page264-actvs-tertivs">
  <head>12. ≤page=264≥ ACTVS TERTIVS</head>
  <p></p>
</div>
<div type="level1" xml:id="scena-prima.-2">
  <head>13. <note>
    <p><hi rendition="simple:italic">In margine</hi> Quid apud Syroem
    agatur in regiâ, &amp; nouarum rerum apparatum explicat
    Chiliarchus.</p>
  </note>SCENA PRIMA.</head>
  <p><hi rendition="simple:bold">CHORVS. VASACES.</hi></p>
  <p>SATRAPVM minister fide, quid moesto coquis</p>
  <p>Sollicitus ore: patria quem casum timet?</p>
  <p>Vas. Syroi aestuante mentis abreptum salo</p>
  <p>Cor fluctuatur; nescio quid, aliquid tamen</p>
  <p>Male-sanus agitat animus, &amp; quod nec sibi</p>
  <p>Audet fateri. Martis incertas vices,</p>
  <p>Patris senectam, viuidum aetatis iubar,</p>
  <p>Et mille mentis spectra turbatae ingerit.</p>
  <p>Excutere fingit: sed reluctantem rapit,</p>
  <p>Sorbetque cura. Qualis infido ratis</p>
  <p>Commissa denti, spumeo circùm vndique</p>
  <p>Agitatur aestu torquet hinc dextrum latus,</p>
  <p>Laeuum hinc retorquet vnda; decumanus furor</p>
  <p>Trepidam supremo donec assultu anchoram</p>
  <p>Reuellat amens. Fluctuat talis truci</p>
  <p>Mens acta curâ, nec habet vbi figat pedem.</p>
  <p>Jamque intus ardet Regia, ignauum Patrem,</p>
  <p>Caesas cohortes, esse vix fratres super,</p>
  <p>Trepidare Proceres, hostium plena omnia,</p>
  <p>Corruere flammis oppida, attonitam tulit</p>
  <p>Rumor per aulam, teste sed nullo labat.</p>
  <p>≤page=265≥ Chor. Credo aliquid ipse penè: Di fallant metum.</p>
  <p>Vix lingua vanum publica errorem serit.</p>
  <p>Vasac. At ille totos aure rumores bibit</p>
  <p>Auida &amp; capaci: ne qua pars fallat, timet?</p>
  <p>Sceptri cupido dira! quam turpiferis</p>
  <p>Sancta astra voto! noui ego ingenium viri,</p>
  <p>Euersa regnum regna furioso dabunt.</p>
  <p>Quanquam referre si quid in melius sinet</p>
  <p>Ambitio, rapidos Principis motus senex</p>
  <p>Demitigabit. Sarbara Ausoniam potens</p>
  <p>Vrbem obsidebat Thraciis iunctam vadis:</p>
  <p>Suspecta Regi cum fides egit reum.</p>
  <p>Hac Cardarigae iussa secreta addidit</p>
  <p>Vt proditori Sarbarae hauriret latus,</p>
  <p>Altóque dirum figeret conto caput.</p>
  <p>Detecta feritas. Sarbaram Syroës studet</p>
  <p>Sibi demereri: prouida at virtus patris</p>
  <p>Vult Cardarigam tegere suspectum latus,</p>
  <p>Vt studia iuuenis seruet, &amp; mentem domet.</p>
  <p>Sed parte ab aliâ, ne quis Arsacidas Deus</p>
  <p>Miseros secundet, saeua Razates fremit,</p>
  <p>Fax prima cladis: nullus iratum leo,</p>
  <p>Non tigris orba superet. Hoc Syroës duce</p>
  <p>Quid non secundis audeat, speret malis</p>
  <p>Sine lege rebus? ille felicis diu</p>
  <p>Audaciae vsu, cladibus nostris potens</p>
  <p>Quas concitauit, ver trucidatam domum</p>
  <p>Ad sceptra rapiet Principem, hinc se clepet,</p>
  <p>Intérque regni rima quà tenuis micat,</p>
  <p>Irrepet habilis: scelere sic redimit nouo</p>
  <p>Vetusta: Regis sic renascentis fauor.</p>
  <p>≤page=266≥ Pretium est perempti. Mitiùs torquet rates</p>
  <p>Maleae sequacis vnda, &amp; occurrens sibi,</p>
  <p>Séque ipse sorbens impetus: quam si puer</p>
  <p>Genitus in ostro vafrè adulantum sinus</p>
  <p>Explicuit Euro: carbasa ambitio iubet</p>
  <p>Turgere semper, nullus è clauo regit</p>
  <p>Proram magister, nullus agitato facit.</p>
  <p>Remo quietem: dulce per pronum rapi,</p>
  <p>Et currere aequor. Turba nos aulae minor</p>
  <p>Exempla sequimur, &amp; magisterio mali</p>
  <p>Peiora cupimus. Qualis infrenem educat</p>
  <p>Massyla catulum mater, &amp; cornu feros</p>
  <p>Inspicat vngues: prima vix se se toris</p>
  <p>Fudit iubae lanugo, venanti comes</p>
  <p>Per lustra patri oraditur: hic praedam doces</p>
  <p>Eruere latebris, quatere rugitu nemus.</p>
  <p>Cursu inuolare, perque trepidantum greges,</p>
  <p>Impingere vnguem celsa quà ceruix placet.</p>
  <p>Illum &amp; inuentas, atque libati semel</p>
  <p>Cruoris aestus paria meditantem impulit</p>
  <p>Viduare capreis antra, vulnificos apri</p>
  <p>Agitare dentes, per gradus syluae timor,</p>
  <p>Dominúsque crescit. Chosr. Occidit regni status,</p>
  <p>O Persis, vrbem peior Ausonio tenet,</p>
  <p>Qui non timetur hostis! ô patria! ô pater</p>
</div>
<div type="level1" xml:id="scena-secvnda.-2">
  <head>15. <note>
    <p><hi rendition="simple:italic">In margine</hi> Nuntiatâ fratris in
    Regem electione perculsus Syroës Satrapas suos alium aliò ad
    conciliandos sibi Persarum animos, dimittit.</p>
  </note>SCENA SECVNDA.</head>
  <p>SYROES. CHORVS.</p>
  <p>PERIIMVS, hostis regiam, &amp; sceptrum petit.</p>
  <p>≤page=267≥ Chor. Quid, &amp; vnde metuis: Syr. Vnde nil tutum
  fuit.</p>
  <p><hi rendition="simple:bold">Chor. Vrbem-ne victor? Syr. Victus
  insultat mihi.</hi></p>
  <p>Chor. Quid regna? Syr. Cyri haeres vt excludar throno?</p>
  <p>Vt Mardesanes sceptra viuo extorqueat?</p>
  <p><hi rendition="simple:bold">Chor. Natum decebit velle, quod genitor
  iubet.</hi></p>
  <p>Syr. Regem decebat velle, quod leves iubent.</p>
  <p><hi rendition="simple:bold">Chor. Mutanda quereris; Mardesae
  indulsit pater</hi></p>
  <p>Vt commodato pectus erigeret bono</p>
  <p>Imbelle, pauidum. Syc. Vasace Rhadamisto comes</p>
  <p>Ite, agite celeres, ne quis inopino ruat</p>
  <p>Terrore victor, timeo Romana omnia.</p>
  <p>Pacore huc Latinum promptus Hemelium aduoca:</p>
  <p>Simul &amp; catenas deme Romano gregi.</p>
  <p>Monobaze lustra moenia, &amp; campis vagos</p>
  <p>Restitue ciues, praeda ne iaceant lupis</p>
  <p>Miseri Latinis, si quid è clade est super.</p>
  <p>Rape tu cohortes in sacramentum meum.</p>
  <p>Muneribus imple dexteras, animos fide.</p>
  <p>Tu Cardarigam si quid alloquio potes</p>
  <p>Satage occupare, reliqua consilia occule:</p>
  <p>Mentire vero, si vsus est, &amp; peiera,</p>
  <p>Recti est leuis iactura cui prodest scelus.</p>
  <p>Vos rapite ab aulâ si quid hostile obuiat.</p>
  <p>Vndique tumultus, vndique vlulatus sonet.</p>
</div>
<div type="level1" xml:id="page268-20scena-tertia.">
  <head>19. ≤page=268≥ <note>
    <p><hi rendition="simple:italic">In margine</hi> Diuersis aestibus
    agitatus, decernit tandem regni amissi dedecus voluntaria morte
    delere, nequid in patrem grauius admittat.</p>
  </note>SCENA TERTIA.</head>
  <p>SYROES.</p>
  <p>ET hoc sceleribus fata debebant tuis</p>
  <p>Cruente nati proditor: vitae vltimum</p>
  <p>Sic decuit actum claudere, vt eodem obruas</p>
  <p>Regnum sepulcro, téque? Nam si me furor</p>
  <p>In arma iustus abripit? si te reum</p>
  <p>Natura vindex damnat, &amp; nostro sibi</p>
  <p>De ture tela fabricat? Inuisum caput</p>
  <p>Si laesus orbis, astra si aduersum Deis</p>
  <p>Suo lacessunt impetu, ô quanto occides</p>
  <p>Miserande fato? patriam in quantas ages</p>
  <p>Laceram ruinas: Spretus excludar throno?</p>
  <p>Cidarim reuellas? sceptra diripias manu?</p>
  <p>Quae cadere meruit culpa? quod luimus scelus?</p>
  <p>Scelus est libido Patris, &amp; maius scelus</p>
  <p>Odium Nouercae. Nempe cùm thalamos Sirae</p>
  <p>Iniit meretrix Chosrois, regno excidit</p>
  <p>Syroës auito? primus haud Syroës erit</p>
  <p>Ex quo secundum turpis ediderit Venus?</p>
  <p>Fateare primum faxa, quem solum scies:</p>
  <p>Ferámque, catulúmque vnus opprimet impetus,</p>
  <p>Patrémque, sobolémque vna resecabit manus.</p>
  <p>Nunc quoque vigebunt iura: stat rapere, aut mori.</p>
  <p>Tam grauia spiras anime: tam saeuum trucum</p>
  <p>Das limitem irae? Nam loquor facti scelus</p>
  <p>Suo ruentis pendere, pericli aleam,</p>
  <p>≤page=269≥ Curarum acuta tormina, &amp; testes Deos.</p>
  <p>Bonum excidisse credis? hoc rerum stans</p>
  <p>Ad sceptra curris? esse percundum negas</p>
  <p>Cui non peribunt? hostis externo ruit</p>
  <p>Quoties ab orbe victor? incubuit sibi</p>
  <p>Conuulsa ab imo Persis: immedicabilem</p>
  <p>Traxere cladem funere aggesti Duces:</p>
  <p>Commota tellus, gentium excitus furor</p>
  <p>Caede, igne, abactu; vincta populorum agmina</p>
  <p>Odere &amp; vmbram Chosrois: Tutum putas</p>
  <p>Optare regnum, cuius &amp; turpe est genus</p>
  <p>Nominè fateri? Pectore excedat tumor,</p>
  <p>Mendaxque panni fucus, atque auri nitor</p>
  <p>Illudere oculis desinat, vitam exiges</p>
  <p>Tot inter enses? inter agitantes metus,</p>
  <p>Ipsúmque chalybem lateris infidum tui?</p>
  <p><note>
    <p><hi rendition="simple:italic">In margine</hi> Nescitis, amici,
    quid mali sit imperare, gladii, &amp; tela nostris ceruicibus
    impendent, imminent hastae vndique vndique spicula, ipsi custodes
    timentur, ipsi comites formidantur. Vopisc. in Saturnino.</p>
  </note>Quid habet beatum purpura? vnde auget virum</p>
  <p>Erecta cidaris? miles ad nutum obsequens,</p>
  <p>Potatus auro Bacchus, &amp; famuli greges</p>
  <p>Quâ mentis aestus parte, quam morbos leuant?</p>
  <p>Regnare pergat frater, obtineat Pater:</p>
  <p>Tu quod negatum sanguini nemo volet,</p>
  <p>Esto secundus: quid voluptati perit,</p>
  <p>Quid dignitati: Bella consilio reges,</p>
  <p>Pacémque, legum primus, &amp; recti arbiter;</p>
  <p>Fraterque populis iura, tu fratri dabis.</p>
  <p>Tibi supplicabunt vota, te primum ambient:</p>
  <p>Quid scire regem, quem malis deceat modum</p>
  <p>Optare gentes, gratiae fuerit tuae.</p>
  <p>Fortuna regnum vexat, inuidia opprimat.</p>
  <p>Coniuret orbis, fulmina è coelo incubent.</p>
  <p>Et aestuante sorbeat ponto ratem</p>
  <p>≤page=270≥ Audax procella Bosphori, obiicies caput:</p>
  <p>Regale damnis, vnus excipiet minas</p>
  <p>Cuius petuntur sceptra: tranquillo interim</p>
  <p>Portu ruinas cernere, &amp; tutum otium</p>
  <p>Priuata sors praestabit, hoc regnum negas</p>
  <p>Suo imperare commodo, alterius malo?</p>
  <p><note>
    <p><hi rendition="simple:italic">In margine</hi> Artemenes Darii
    primogenitus postpositum se Xerxi aetate minori in regni petitione
    moIestè non tulit. Iustin. l. 2.</p>
  </note>Sic qui Darium primus agnouit patrem</p>
  <p>Curarum inanis, sorte contentus sua,</p>
  <p>Exsors pericli, gloriae minimum appetens</p>
  <p>Laetos peregit pace priuata dies:</p>
  <p>Dum satus Atossâ montium latera effodit,</p>
  <p>Flagellat vndas, templa populatur Deûm,</p>
  <p>Regníque primùm foeda tempestas sui,</p>
  <p>Aliena late vexat, hinc clades, &amp; hinc</p>
  <p>Daturus, &amp; passurus. Haec vulgo canat</p>
  <p>Inhonora virtus, Regius sanguis sumus,</p>
  <p>Syroè imperandum est. Sede sublimem auream,</p>
  <p>Cinctúmque telis, &amp; supercilio grauem</p>
  <p>Grandia tonare Mardesam, &amp; nutu truci</p>
  <p>In famam, in arcam, in capita grassari omnium</p>
  <p>Patiens videbis? genibus affusus trahes</p>
  <p>Famulare collum? iussa trepidanti hauries</p>
  <p>Coactus aure? quid quòd &amp; vitam tuam</p>
  <p>Sub ictu habebit? Dubia consortis fides,</p>
  <p>Ius raptum iniaque, vis Tyrannorum leuem</p>
  <p>Pauitans ad vmbram, suspicax aulae fauor.</p>
  <p>Odiúmque, magnae inuidia fortunae comes,</p>
  <p>Tuum illa tandem monstra proscribent caput.</p>
  <p>Quoties catenas regius tinxit cruor?</p>
  <p>Libido quoties imperi telum impium</p>
  <p>In paria adegit viscera? aut si quid pium est</p>
  <p>In Mardesane, coniugem, natos, domum,</p>
  <p>≤page=271≥ Gazas, salutem, quando non adimet dabit.</p>
  <p>Ad illa Syroë natus es? precarium</p>
  <p>Duces subactus Spiritum? nunquàm eximes</p>
  <p>Quae vincla nectis? arte fraternâ mori</p>
  <p>Omnes in horas poteris, haud poteris tuâ?</p>
  <p>Quid anime refugis? quam petis letho moram?</p>
  <p>Pars seruitutis ista quam metuis, quota est?</p>
  <p>Exclusus omni decore iudicio Patris,</p>
  <p>Doto nouercae viuis: &amp; longum paras</p>
  <p>De te triumphum? Solis aspectas facem</p>
  <p>Illusus, illaudatus, eiectus bonis,</p>
  <p>Tuae superstes gloriae, alienae seges?</p>
  <p>Ades, ades ensis, vindica externum nefas</p>
  <p>Cruore domini: caeteri regnum tenent,</p>
  <p>Tibi vita cessit; fortiter Syroëm occupa</p>
  <p>Dum Rex adhuc est. Testor aethereas domos,</p>
  <p>Et te benignum gentis Arsaciae iubar,</p>
  <p>Radiate Mithra, nulla diuersum rapit</p>
  <p>Cupido regni, Chosrois nullus timor,</p>
  <p>Non Mardesanis; liber &amp; Dominus mei</p>
  <p>Haec tela tracto: seruiat si qui potest.</p>
</div>
<div type="level1" xml:id="scena-qvarta.">
  <head>20. <note>
    <p><hi rendition="simple:italic">In margine</hi> A voluntariae necis
    amentiâ reuocatus ab aulicis ad rebellionem incitatur.</p>
  </note>SCENA QVARTA.</head>
  <p>RAZATES. SYROES. SARBARAS.</p>
  <p>ILLVDIT oculis vmbra, vel Syroën furor</p>
  <p>Insanus acitat: cernis vt stricto manus</p>
  <p>Armatur ense, peruium exuitur latus:</p>
  <p>Resiste Princeps: statuis hunc irae modum?</p>
  <p>≤page=272≥ Sic te tuosque perdis? hoc fratri imputas,</p>
  <p>An regno? Syr. Honestâ morte defungi vetas?</p>
  <p>An seruitutis trahere plebeiae iugum:</p>
  <p>Raz. Meliora spera, iuris in Rege est tenor</p>
  <p>In Patre nati charitas. Syr. Iuro caput</p>
  <p>Vestrum, meúmque, nulla me obsequio dies</p>
  <p>Addictum herili cernet: alieni potens,</p>
  <p>Meíque iuris fata decerno mea.</p>
  <p>Sarb. Seruire nostrum est, nos premit iniqui comes</p>
  <p>Inuidia fati, vestra pacatum tenent</p>
  <p>Arbitria culmen: validus obfirma gradum,</p>
  <p>Aude ire contra, quaere fortunae viam</p>
  <p>Tecum cadenti. Syr. Debito eiiciar gradu</p>
  <p>Naturae abortus? Patriae leges ruant,</p>
  <p>Arsacia pereant iura, postposito minos</p>
  <p>Maiore regnet, Mardesa vt Syroëm opprimat?</p>
  <p>Sarb. Huic tu mederi morte sperasti probro?</p>
  <p>Syr. Impar honori, regio indignus throno,</p>
  <p>Labes meorum, stemmatis crimen mei</p>
  <p>Visus Parenti, colere progeniem Sirae,</p>
  <p>Famulúmque iussus pectus imperiis dare</p>
  <p>Viuam? pudendo colla submittam iugo?</p>
  <p>Talem astra videant? terra portentum hoc ferat?</p>
  <p>Sarb. Reconde ferrum, pectus iratum doma,</p>
  <p>Te redde amicis: fata mutari queunt.</p>
  <p>Commissa puero sceptra, sic voluit senex,</p>
  <p>Et foemina egit, vertere operosum putas</p>
  <p>Ruitura sponte consilia? quem de tribus</p>
  <p>Facis timendum? quem tibi opponi fugis?</p>
  <p>≤page=273≥ Raz. Aliquis parentem rumor extinctum canit,</p>
  <p>Regnare cessas? fama dùm dubia est adhuc</p>
  <p>Date Monarcham Persidi. Exploras fidem</p>
  <p>Popularis aurae: viuere &amp; speras patrem?</p>
  <p>Erat hoc timendum: quà licet famâ vtere,</p>
  <p>Meliore nullam pallio culpam teges.</p>
  <p>Cecidit? Tyranno liber imperium tenes.</p>
  <p>Redibit? vtri certius sceptra haereant.</p>
  <p>Fraus dicet, &amp; si fraude quid melius potes.</p>
  <p>Syr. Tu mihi sepulcrum, Satrapa, non regnum apparas.</p>
  <p>Raz. Meliora Princeps, antè per nostros Pater</p>
  <p>Penetrabit artus: Satrapûm cernis genus,</p>
  <p>Haec capita oportet Chosroës ferro metat:</p>
  <p>Neque sic Tyranni veniet ad Syroën furor.</p>
  <p>Sarb. Populis amicum pandis exoriens iubar,</p>
  <p>Et larga Proceres dona conciliant tibi:</p>
  <p>At ille senio tardus, &amp; morbo grauis</p>
  <p>Odióque pressus publico, post tot lares</p>
  <p>Haustos rapinis, postque priuatas neces,</p>
  <p>Supplicia Satrapûm, Persidem impostam rogo,</p>
  <p>Commota Christiadûm arma quam speres fidem,</p>
  <p>Quem non furorem metuat: Syr. Absentem furit</p>
  <p>Plebs in Tyrannum, prompta praesenti obsequi.</p>
  <p>Sarb. Priùs occupanda est; vicit ancipiti in statu</p>
  <p>≤page=274≥ Quisquis praeiuit. Syr. Rapidus huc promptas aget</p>
  <p>Mardesa phalanges. Raz. Veniat, haerebit throno</p>
  <p>Cui dextra melior. Syr. Impium suades nefas.</p>
  <p>Raz. Modo regna maneant faciet euentus pium.</p>
  <p>Syr. Neglecta &amp; vnquam iura felici putas?</p>
  <p>Raz. Seruata semper iura felici putas?</p>
  <p>Syr. Fortuna quamuis sera violentos premit.</p>
  <p>Raz. Fortuna praesens prospera audentes beat.</p>
  <p>Syr. Pater est. Raz. Et illi genitor Hormisdas erat.</p>
  <p>Syr. Quid Mardesanes? Raz. Viuit, &amp; amatur patri.</p>
  <p>Syr. Cogente sceptra cepit inuitus patre.</p>
  <p>Raz. At coepit, at habet. Syr. Laeta pax Persas alat:</p>
  <p>Nam cur furori patria se impendat meo?</p>
  <p>Quin fugio ad hostes? certa in Hemelio salus,</p>
  <p>Romana &amp; ipsum Chosroëm texit fides.</p>
  <p>Sarb. Externa mitte, tota in Arsacidis fides;</p>
  <p>Etiam fauentem prouidus Graecum time.</p>
</div>
<div type="level1" xml:id="page275-24scena-qvinta.">
  <head>21. ≤page=275≥ <note>
    <p><hi rendition="simple:italic">In margine</hi> Hemelii fauorem,
    &amp; eius operâ pacem cum Heraclio redimit Syroës Crucis viuificae,
    &amp; captiuorum restitutione.</p>
  </note>SCENA QVINTA.</head>
  <p>SYROES. HEMELIVS. RAZATES.</p>
  <p>RES grandis, Hemeli, pectus Ausonium rogat.</p>
  <p>Hem. Vt imperasti pectus &amp; dextram affero.</p>
  <p>Syr. Scis Heraclio caesa nostrorum agmina:</p>
  <p>Hem. Haec fama narrat. Syr. Scis metu excitum patrem</p>
  <p>Viduare populis oppida, &amp; bellum vltimo</p>
  <p>Resumere aestu: Hem. Marte qui stantem impulit,</p>
  <p>Facilè labantem euertet. Syr. Expositum aequore,</p>
  <p>Licuit: sed vrbis moenibus tutum, arduum est.</p>
  <p>Hem. Nil Heraclio dextra, nil superi arduum</p>
  <p>Fecêre. Syr. Regnum scis datum nato Sirae?</p>
  <p>Hem. Cui? Syr. Mardesani. Hem. Iura decernunt tibi.</p>
  <p>Syr. Hoc est quod angit. Hem. Vindica. Syr. Suades mori.</p>
  <p>Hem. Vel imperare. Syr. Solus hoc ausim aggredi?</p>
  <p>Hem. Natura, Persae, Iura, Romani, Dei</p>
  <p>Tibi militabunt: solus est quem tot iuuant?</p>
  <p>Syr. Omnia quiescant, dextra Romulidûm adiuuet,</p>
  <p>≤page=276≥ Regno. Hem. Heraclii spondeo secundam manum.</p>
  <p>Syr. Hemeli beas me. Hem. Iuro Romanâ fide.</p>
  <p>Syr. O me Monarcham! Hem. Caesar vt dirum meus</p>
  <p>Hostem perire nolit? vt viuum sinat</p>
  <p>Post orba donis templa, direptos tholos,</p>
  <p>Euersa bello Solyma, captiuam Crucem,</p>
  <p>Populata Nili iugera, ereptos sibi</p>
  <p>Libyae recessus, in suum motas caput</p>
  <p>Auarúmque, Bulgarúmque funereas manus?</p>
  <p>Syr. Per te Heraclius impetum sistet trucem</p>
  <p>Victámque parcet Persidem pessum dare?</p>
  <p>Hem. Si rite quid mens augurat, sistam impetum.</p>
  <p>Syr. Captiua reddo capita, restituo Crucem,</p>
  <p>Aut si Heraclio gratius quicquam accidat.</p>
  <p>Hem. Omittis vnum. Syr. Fare. Hem. Viuum Chosroëm,</p>
  <p>Hoc Heraclio gratius nihil accidat.</p>
  <p>Syr. Nec posse credo, velle nec spero Deos.</p>
  <p>Post terga vinctis manibus in nati probrum</p>
  <p>Traductus vrbes genitor Arsacias terat?</p>
  <p><note>
    <p><hi rendition="simple:italic">In margine</hi> Regum afflictae
    fortunae facile multorum, opes alliciunt ad misericordiam, vt regale
    iis nomen magnum, &amp; sanctum esse videatur. Cic. pro leg.
    Manil.</p>
  </note>Quid non mouebunt oppida? Hem. Oderunt virum.</p>
  <p>Syr. Premit beatum inuidia, quae misero indolet.</p>
  <p>Hem. Videre miserum laeta, quem timuit, solet.</p>
  <p>Syr. Amare miserum subita, quem timuit, potest.</p>
  <p>Hem. Florente nato quis amet eiectum patrem?</p>
  <p>≤page=277≥ Syr. Florere natum quis patre eiecto velit?</p>
  <p>Hem. Non iste regno casus Arsacio nonus.</p>
  <p>Primus secundo sternit exemplo viam,</p>
  <p>Quódque ante factum est parte dimidiâ licet.</p>
  <p>Syr. Tot peperit vnum scelera non vnquàm scelus.</p>
  <p>Rex est. Hem. Cruentus. Syr. Chosroës. Hem. Saeuus. Syr. Pater.</p>
  <p>Hem. Raptor tiarae. Syr. Persa Romano dabit</p>
  <p>Pompam triumpho? Hem. Victus. Syr. A nato datus?</p>
  <p>Hem. Luctare frustrà, patricidio est opus,</p>
  <p>Patiare potius ipse, faciasne, elige.</p>
  <p>Syr. Quo fata rapitis? quis furor superos tenet?</p>
  <p>Opus est perire, aut perdere; &amp; crudum nefas</p>
  <p>In vtroque regnat: Iuris eripitur vigor</p>
  <p>Si iustus esse pergo; si facio scelus,</p>
  <p>In scelere ius est: nullus ad solium est gradus</p>
  <p>Nisi per parentis viscera; vt vitam hauriam</p>
  <p>Vitae auctor obtruncandus? &amp; prohibent mori</p>
  <p>Qui amare dicunt? &amp; putant vinci probrum,</p>
  <p>Vbi est nefandum vincere? Aut vitam date,</p>
  <p>Aut mortem, amici, sed piam. Razat. Regnum damus,</p>
  <p>Sed vindicandum. Quid petas, non quid geras</p>
  <p>Spectabit orbis: crimen in causà latet,</p>
  <p>Agentis animus dat suum factis modum.</p>
</div>
<div type="level1" xml:id="page278-26scena-sexta.">
  <head>22. ≤page=278≥ <note>
    <p><hi rendition="simple:italic">In margine</hi> Chosrois ex arce
    fuga Syroi nunciatur is illum perquiri iubet.</p>
  </note>SCENA SEXTA.</head>
  <p>NVNTIVS. SYROES. HEMELIVS.</p>
  <p>AVIDVM cruoris militem casse Senex</p>
  <p>Labore fallit: vndique euersis gemit</p>
  <p>Confusa latebris aula, non quae tramite</p>
  <p>Implicita secto turris amfractus tegit</p>
  <p>In se reductos, non quae inexhausto diem</p>
  <p>Arcet meatu cauea, scrutantum impias</p>
  <p>Fugêre dextras: ponit elusus furor</p>
  <p>Séque ipse frangit. Sic vbi absentem canis</p>
  <p>Vestigat aprum post pererratos specus,</p>
  <p>Et iniqua nemorum nare defessâ irritus</p>
  <p>Latratum in auras spargit, &amp; secum infremens</p>
  <p>Resorbet iram. Fama postico refert</p>
  <p>Cessisse trepidum, quaque limoso palus</p>
  <p>Praetexta iunco est ferre furtiuos gradus.</p>
  <p>Syr. Se damnat ergo genitor, &amp; vacuos fugâ</p>
  <p>Metitur agros? dona quin praestat sua?</p>
  <p>Quin verba factis auget, &amp; si fas erat</p>
  <p>Regnare fratrem quò laborantem rapit,</p>
  <p>Sibíque &amp; illi trepidus? inuictum daret</p>
  <p>Astraea pectus obuium obiiceret caput</p>
  <p>Animosa virtus: Instat impietas sibi.</p>
  <p>Timor nocentes agitat. Audendum est, age,</p>
  <p>Discede pietas, noster in tuto est labor:</p>
  <p>Eat &amp; piandum Tartare ex portet nefas</p>
  <p>Atrox tyrannus: cernis vt aperto aethere</p>
  <p>≤page=279≥ Melior serenas Phoebus eiaculat faces?</p>
  <p>Respirat Hemeli Persis, &amp; regno decus</p>
  <p>Iustitia reparat, Nemesis vltore impium</p>
  <p>Agit flagellos quis mihi sceptrum inuidet</p>
  <p>Donante coelo? Hem. Iuris in voto est tenor.</p>
  <p>Perîclum in actu: libere &amp; viuo patre</p>
  <p>Vacare solium credis? eiectus lare,</p>
  <p>Elapsus vrbe est, alia fugit iuum teget,</p>
  <p>Bellíque secum pondus immensi trahet.</p>
  <p>Obtritus anguis mole currentis rotae</p>
  <p>Magnâ resectus parte, quà linguam exerit,</p>
  <p>Qua sibilat, tamen anguis est, illâ time.</p>
  <p>Syr. Non prompta coëunt arma? non misero incubat</p>
  <p>Rediuiua Persis? quae peragrabit iuga?</p>
  <p>Quod antrum inibit? conde sideribus caput,</p>
  <p>Sequar, &amp; in ipsum tela iaculabor Iouem.</p>
  <p>Ferrum satelles, siste vel vitam, aut fugam.</p>
  <p>Rectà ad Tyrannum: Satrapa is fuerit mihi</p>
  <p>Qui primus atrox merget in Lethen caput.</p>
  <p>Hàc est eundum, sceptra sic pulcrum est</p>
  <p>Ni sponte veniunt: esse plebeium reor</p>
  <p>Sine caede patriis laribus haeredem dare.</p>
  <p>Cruore emuntur regna, quae iure obtinet</p>
  <p>Rapit ille: per malum aliquis ad fontem mali</p>
  <p>Est semper aditus, rarus ingreditur piè.</p>
  <p>Sedne quis orbem casus Arsacium opprimat</p>
  <p>Sceptra occupentur, parua priuati ferunt</p>
  <p>Momenta rebus, fata de solio tonant.</p>
  <p><hi rendition="simple:bold">≤page=280≥ <note>
    <p><hi rendition="simple:italic">In margine</hi> Dulcem libertatis
    auram respirant captiui, &amp; praeteritorum malorum recordatione
    patriae desiderium acuunt.</p>
  </note>CHORVS CHRISTIANORVM.</hi></p>
  <p>Quàm grata quies venit</p>
  <p>Duris empta laboribus!</p>
  <p>Quàm pulcrâ face Delius</p>
  <p>Coelo post tenebras micat!</p>
  <p>Laetam non satis aestimat</p>
  <p>Sortem, quem mala non premit.</p>
  <p>Cui semper fuit optimè,</p>
  <p>Non semper fuit optimè.</p>
  <p><note>
    <p><hi rendition="simple:italic">In margine</hi> Illos meritò quis
    dixerit miseros, qui nimiâ felicitate torpescunt.</p>
  </note>Frangit se ipsa sibi grauii</p>
  <p>Fastidita beatitas;</p>
  <p>Et quae pellere nititur</p>
  <p>Non experta vacat mala.</p>
  <p><note>
    <p><hi rendition="simple:italic">In margine</hi> Quos velut in mari
    lentò tranquillitas iners detinet. Quicquid illis inciderit nouum
    veniet; magis vrgent saeua inexpertos. Senec. I. de prouident.</p>
  </note>O salue Solymae redux</p>
  <p>Libertas popularibus!</p>
  <p>Eheu quo bona fugeras?</p>
  <p>Nodo artus adamantino</p>
  <p>Strinxit saeua necessitas,</p>
  <p>Et gentem obsequii rudem</p>
  <p>Crudeli domuit iugo.</p>
  <p>Hîc nos turba coërciti</p>
  <p>Vno plurima vinculo,</p>
  <p>Frontem stigmate nobiles,</p>
  <p>Nudi crura, toros, caput,</p>
  <p>Iussi congerere vrbium</p>
  <p>Moles montibus inuiis.</p>
  <p><note>
    <p><hi rendition="simple:italic">In margine</hi> Illi quoque maiores
    nostri quos celebramus laudibus, spe ducti, montes ceciderunt, &amp;
    suprà lucrum sub ruinâ steterunt. Illò descendere ausi sunt, vbi
    nouam rerum positionem, terrarúmque pendentium habitus ventósque per
    coecum inane experirentur, &amp; aquarum in illis fluentium horridos
    fontes, et altam perpetuámque noctem, deinde cùm ista fecerint
    inferos metuunt. Senec. l. 5. nat. quaest, c. 15.</p>
  </note>Pars telluris in abdita:</p>
  <p>Dextras mittere viscera:</p>
  <p>Quò non ulla dies eat</p>
  <p>Audaces penetrauimus.</p>
  <p>≤page=281≥ Responditque cauantibus</p>
  <p>Echo languida tartari.</p>
  <p>Pars immite ligonibus</p>
  <p>Exercere solum, aut agris</p>
  <p>Lecti ducere limites.</p>
  <p>Pars vepreta per horridis</p>
  <p>Porcis quaerere pascua,</p>
  <p>Concussáque retorridas</p>
  <p>Glandes ilice sternere.</p>
  <p>Jnuidi quoties tibi</p>
  <p>Heu! mi grex, epulo famem</p>
  <p>Decessisse parabili?</p>
  <p>Dùm latrantia barbarus</p>
  <p>Audiret satur ilia,</p>
  <p>Et nigrae cereris stipem</p>
  <p>Parcae porrigeret manu.</p>
  <p>Quod si spem teneri gregis</p>
  <p>Tellus falleret arida:</p>
  <p>Ni pleno satis vbere</p>
  <p>Mulctram bucula tingeret,</p>
  <p>Irâ, verbere, taureis:</p>
  <p>Prati damna reposcere</p>
  <p>Pastorem ferus institit.</p>
  <p>Nam raptas pecudes lupo,</p>
  <p>Amissas-ve per auia</p>
  <p>Solâ mortè piauimus.</p>
  <p>Tantùm, proh Superi in pares</p>
  <p>Saeuit par homines homo,</p>
  <p>Nec se posse pati videt</p>
  <p>Probrum quod facit alteri.</p>
  <p>Latâ nempe capedine</p>
  <p>Felix à miseris abest;</p>
  <p>Vtque est quod fuimus, nequit</p>
  <p>≤page=282≥ Idem quod sumus effici.</p>
  <p>Ergo lumine prospero</p>
  <p>Haec passos Deus aspice,</p>
  <p>Culpásque irreparabili</p>
  <p>Clemens obrue pumice.</p>
  <p>At nos, ô socii, mala</p>
  <p>Obliti, auspice pergimus</p>
  <p>Felici ter &amp; amplius</p>
  <p>Trunco viuificae arboris.</p>
  <p>Hîc nostrum inclyta fontibus</p>
  <p>Paedorem abluet Emmaüs.</p>
  <p>Hîc per tabida vulnera</p>
  <p>Vndis Callirhoë fluet</p>
  <p>Non ignota salubribus.</p>
  <p><note>
    <p><hi rendition="simple:italic">In margine</hi> Iordanis amnis
    amoenus, &amp; quatenus locorum situs patitur ambitiosus, accolisque
    se praebens velut inuitus. Plin. l. 5 c. 15.</p>
  </note>Et tu non semel accolâ</p>
  <p>lordanis miser exule,</p>
  <p>Laetos ambitiosior.</p>
  <p>Pandes indigenis sinus.</p>
  <p>At postquam Hiericontia</p>
  <p>Palmas aequora miserint:</p>
  <p>Ter sanctos Solymae locos,</p>
  <p>Seu quos voce sacrauerat</p>
  <p>Pandens Christus iter polo:</p>
  <p>Seu quos arce Sioniâ</p>
  <p>In mysteria legerat:</p>
  <p>Seu quos vrbe, foris, agris</p>
  <p>Fractis debilis tubus,</p>
  <p>Aut durâ Cruce pendulus</p>
  <p>Quino fonte rigauerat,</p>
  <p>Tot libabimus osculis.</p>
  <p>Quot Cedros Libanus parat:</p>
  <p>Mons baccas quot oliuifer:</p>
  <p>Quot Iudaea opabalsamu.</p>
  <p>≤page=283≥ Sudat cortice saucio.</p>
  <p>Pergamus, socii, duce</p>
  <p>Faustâ ter quater arbore.</p>
</div>
<div type="level1" xml:id="actvs-qvartvs.">
  <head>24. ACTVS QVARTVS.</head>
  <p></p>
</div>
<div type="level1" xml:id="scena-prima.-3">
  <head>25. <note>
    <p><hi rendition="simple:italic">In margine</hi> Tumultuariò quidem,
    sed tamen ex vetere Persarum ritu Regem se inaugurari permittit
    Syroës.</p>
  </note>SCENA PRIMA.</head>
  <p>SYROES. RAZATES. SANDOCES. STASANOR. HOMOTIMI.</p>
  <p>QVAM foeda regni forma, quàm fuso Atropos</p>
  <p>Jnauspicato, duxerit stamen patris:</p>
  <p>Vt in ista victor templa meditetur viam</p>
  <p>Romanus, vtque Persidi afflictae incubet</p>
  <p>Auarus, irritatus, irarum impotens,</p>
  <p>Vestras ad aures, Satrapae, fama attulit.</p>
  <p>Prohibendus ignis ante vesani furor</p>
  <p>Quàm nostra cupido tecta populatu voret.</p>
  <p>Rex poterit vnus ponere his obicem malis:</p>
  <p>Vnum renata Persis agnoscat caput,</p>
  <p>Sciat perenni regium Cyri genus</p>
  <p>Sedere solio, subditus dominum colat,</p>
  <p>Ducem sequatur miles, officio pari</p>
  <p>Rex imperare certet, ac Persa obsequi.</p>
  <p>Quis sensus animo, Principes, vestro sedet:</p>
  <p>Raz. Columen ruenti nobile imperio dedit</p>
  <p>Sollicita Mithrae cura: non alias fauor</p>
  <p>Superûm aequiore patriam fouit manu.</p>
  <p>≤page=284≥ Quae decora laudum Syroë, quas grates feram?</p>
  <p>Vltro rogari dignus ad regni mala</p>
  <p>Intendis animum: lata post vitae otia</p>
  <p>Auidas laboris admoues sceptromanus.</p>
  <p>Natura quo te, quo vocat nutus Deûm,</p>
  <p>I, sequere, Princeps, si preces Procerum valent;</p>
  <p>Regna rogatus: sin minus, regna tamen.</p>
  <p>Sand. Sic fata Syroë postulant: regno satus</p>
  <p>Capesse regnum: tempus haud patitur moras</p>
  <p>Inire ritus, sumere augurium sine.</p>
  <p>Syr. Sino, quando poscunt fata, Pontifices iubent.</p>
  <p>Voto coactus publico, regno caput</p>
  <p>Suppono: in istos pondus Atlanti graue</p>
  <p>Incumbat humeros: otia, &amp; mensae, &amp; ioci</p>
  <p>Valete, Syroën pulcher absorbet labor,</p>
  <p>Periclum in ostro, toxicum in gemmâ datur.</p>
  <p>Stas. Quod nomen ambis? quisue Surenae vicem</p>
  <p>Diadema capiti imponet: Syr. Antiquum placet</p>
  <p>Seruare nomen: Inclytum fungi potes</p>
  <p>Razate munus, vertici ornatum dabis.</p>
  <p>Sand. Mittenda primùm vota quo faueat polus.</p>
  <p>Mithra Diuûm, Mithra mundi, Mithra Persarum decus,</p>
  <p>Ter vocatus, ter rogatus, ter bonus votis ades.</p>
  <p>Stas. Túque belli Diua praeses cincta quae terroribus</p>
  <p>Sternis arua, Sternis vrbes, laeta Persas aspice.</p>
  <p>≤page=285≥ Homot. Mithra Diuûm, Mithra mundi, Mithra Persarum
  decus,</p>
  <p>Túque belli diua praeses laeta Persas aspice.</p>
  <p>Sand. Cernis vt caliginosa Persidem nox obruit,</p>
  <p>Sole rapto tecta squalent lacrymosis imbribus?</p>
  <p>Inde caedes, inde praede, quàm propè infandum chaos!</p>
  <p>Redde prima dona lucis aureum coeli iubar.</p>
  <p>Homot. Mithra Diuûm, Mithra mundi, Mithra Persarum decus.</p>
  <p>Túque belli Diua praeses frange vires Romulas.</p>
  <p>Stas. Hostis Artaeas phalanges dissipauit barbarus,</p>
  <p>Iamque victor, iamque crudus imminet tectis Deûm.</p>
  <p>Mitte pallores in hostem, mitte terrores, fugas.</p>
  <p>Homot. Alma belli Diua praeses, laeta Persas aspice.</p>
  <p>Sand. Perdidit tellus colonos, aret in culmo Ceres,</p>
  <p>Succus vuam, prata flores, lympha fontes deserit:</p>
  <p>Redde telluri colonos, floreat culmo Ceres,</p>
  <p>Succus vvam, prata flores, lympha fontes impleat.</p>
  <p>Homot. Mithra Diuûm, Mithra mundi. Mithra Persarum decus.</p>
  <p>Stas. Patre luget orba Persis, postulat miles ducem.</p>
  <p>Aula Regem, sceptra dextram, Cidaris inquirit caput:</p>
  <p>≤page=286≥ Alterum patriae parentem, militi dona Ducem,</p>
  <p>Aula Regem, sceptra dextram, cidaris inueniat caput.</p>
  <p>Homot. Alma belli Diua praeses, bella Persis summone.</p>
  <p>Sand. Chosroën repone coelo, nec solo Syroëm inuide.</p>
  <p>Chosroën Syroes reponat patre melior optimo:</p>
  <p>Sic tibi ceruice niuei mille pascantur greges,</p>
  <p>Aureóque saepe condy bacchicus spumet latex.</p>
  <p>Homot. Mithra Diuûm, Mithra mundi, Mithra Persarum decus.</p>
  <p>Stas. Chosroës coelum gubernet, terra Syroën eligit:</p>
  <p>Chosroën Syroës reponat patre maior maximo:</p>
  <p>Sic tuis victus trophaeum pendeat Graecus tholis,</p>
  <p>Barbarúsque purpuratas sanguis aras irriget.</p>
  <p>Homot. Alna belli Diua praeses, laeta persas aspice.</p>
  <p>Sand. Audimur, astris Iuppiter laeuum tonat:</p>
  <p>Fas ire &amp; vltrâ, Candyn hunc Cyri indue.</p>
  <p>Homot. Priuata Cyrum vestis amabili</p>
  <p>Decore cinxit, diáque faustitas</p>
  <p>Ad alta rerum vexit, imis</p>
  <p>Arsacidum, superisque gratum,</p>
  <p>O si Monarcham te Syroë ambiat</p>
  <p>Priuata Cyri gloria! Persica</p>
  <p>Si tantus auges regna, salue</p>
  <p>Omnis Achaemenidum voluptas.</p>
  <p>Stas. Mos patrius edere ficuum massam iubet.</p>
  <p>≤page=287≥ Homot. Non vlla citatior arbos</p>
  <p>Fruges maturiùs effert:</p>
  <p>Non vlla suauior arbos</p>
  <p>Fruges dat amabile munus.</p>
  <p>Tu primo flore iuuentae</p>
  <p>Dulcissima cura Deorum</p>
  <p>Maturus regna capesse</p>
  <p>Cyri clementior aeuo.</p>
  <p>Sand. Acuunt palatum grauia, terebinthum vora.</p>
  <p>Homot. Praepete frondes terebinthe comâ,</p>
  <p>Nec morientis senium autumni,</p>
  <p>Nec pater hyemis boreale gelu</p>
  <p>Decutit aureos frondis honores.</p>
  <p>Aeterna tuo Syroë virtus</p>
  <p>Succo vigeat, quam non violens</p>
  <p>Rebus iniquis fortuna ruat:</p>
  <p>Non &amp; nimio marcere adigat</p>
  <p>Eadem laeti sideris aestu.</p>
  <p>Stas. Acidi hauriendus est super lactis calix.</p>
  <p>Homot. Potae lactis acorem,</p>
  <p>Misce dulcia amaris:</p>
  <p>O ne fide colori!</p>
  <p>Candent plurima moesta:</p>
  <p>Mors est concolor ostro.</p>
  <p>Tutus non sedet omni</p>
  <p>In ceruice tiaras:</p>
  <p>Plus est insipidum lac</p>
  <p>Quo plus dulce putatur.</p>
  <p>Sand. Conuerte Phoebi vultum in orientis plagas.</p>
</div>
<div type="level1" xml:id="page288-33scena-secvnda.">
  <head>26. ≤page=288≥ <note>
    <p><hi rendition="simple:italic">In margine</hi> Sic occupato patrem
    cùm fratre è fugâ retractum nunciatur: eos ergo in carcerem detrudi
    imperat.</p>
  </note>SCENA SECVNDA.</head>
  <p>COSMAS. SANDOCES. SYROES. SARBARAS.</p>
  <p>VRBEM Seleuci, an tuta castrorum nouus</p>
  <p>Ingredior hospes? sequitur à tergo furor</p>
  <p>Quacunque fugio bellicus, planctus sonant,</p>
  <p>Aptantur arma. Fallor? armisonae Deae</p>
  <p>Funditur ad aras populus? agnosco ordines.</p>
  <p>Hinc Satrapûm, illinc sacra Pontificum cohors,</p>
  <p>Inde &amp; Camilli fronde Phoebaeâ comas</p>
  <p>Vinxêre; Cyri Candyn, erecto arduum</p>
  <p>Cono tiaram, lactis &amp; sinus ferunt.</p>
  <p>Et ecce Syrois saeua maiestas caput</p>
  <p>Super alta tollit agmina, effundens diem</p>
  <p>Quantus minores Mithra despectat faces.</p>
  <p>Sand. Turbare si quid aduenis, iubeo procul</p>
  <p>Exesse sacris. Cosm. Video, deiecto patre</p>
  <p>Syroën coronant Satrapae. O factum impiè!</p>
  <p>Sand. Materia probri facilis est Syroes tibi?</p>
  <p>Sarb. Depone tragicos mentis indomita sonos,</p>
  <p>Arbitria Diuûm sequimur, in tuto est scelus.</p>
  <p>Cosm. Quicunque miseros casus Arsacidas grauat,</p>
  <p>Quicunque regni decora praecipitat furor,</p>
  <p>Est teste Cosmâ dignus: iterauit nefas</p>
  <p>Scythis inausum Persa, &amp; attonito diem</p>
  <p>Polluit olympo: Phoebus alipedes retro</p>
  <p>≤page=289≥ Quàm pene flexit? Syr. Quisquis es luctus noui</p>
  <p>Effare causas. Cosm. Genitor, heu, Princeps, tuus</p>
  <p>Patitur catenas Chosroës, &amp; quam tulit</p>
  <p>Potentia manu sceptra, iam vincla induit.</p>
  <p>Syr. Certus-ne latebris erutum patrem refers</p>
  <p>Cosm. Et vidi, &amp; hausi lumine hoc tantum scelus,</p>
  <p>Et adhuc superstes viuo. Syr. Regnamus, viri;</p>
  <p>Satrapae, imperamus: Chosroës nostra in manu est.</p>
  <p>Felice tutas artè disposui plagas,</p>
  <p>Quae melior vnquam venit in casses fera?</p>
  <p>Cosm. O Mardesane! Ô Chosroë! Sarb. Incassum inuocas,</p>
  <p>Deposita res est Chosroës stetit hactenus</p>
  <p>Regis cadauer: melior ascendit thronum,</p>
  <p>Qui si imperarit, Chosroëm hac rapiam manu:</p>
  <p>Selus potes damnare quod cunctis placet?</p>
  <p>Cosm. Faciendo tu suadere didicisti nefas?</p>
  <p>Post parricidium innocens etiam fores</p>
  <p>Nisi me vocares sceleris in partem tui?</p>
  <p>Tu facinus illud Sarbara? tu Chosroën</p>
  <p>Jngente victum vulnere affliges solo?</p>
  <p>Haec sustinebis ora quae gentes tremunt?</p>
  <p>Quid fida comitum turba? quid Procerum cohors?</p>
  <p>Quid Mardesa ipse: siliorum per latus</p>
  <p>Pater est petendus: vita Vologesi innocens</p>
  <p>Ferire prohibet: sit reus genitor, nihil</p>
  <p>Meruêre nati. Sarb. Stulta te pietas mouet,</p>
  <p>≤page=290≥ Occide, vel morere; pium est quoduis scelus</p>
  <p>Quod Persis vrget tota, quod Princeps iubet.</p>
  <p>Cosm. Quid Dii? Sarb. Quiescunt. Cosm. Quid perennantes styge</p>
  <p>Ignes propinquâ? Sarb. Fabulae. Cosm. Quid Mardesa?</p>
  <p>Sarb. Quid Satraparum turba, quid Syrois fauor?</p>
  <p>Cosm. Natura vbi es, si quicquam es? ô astra! ô Dei!</p>
  <p>Hoc lente pateris Iuppiter? Mithra aspicis?</p>
  <p>Nec fugis in ortus, nec remetiris diem?</p>
  <p>Syr. Sat est furoris, quam vocas mortem dabo.</p>
  <p>Cosm. Adsum, experire barbarus si quid furor,</p>
  <p>Horribile, dirum, tartaro nondum extulit.</p>
  <p>Nimis recente Chosroës fato docet</p>
  <p>Quàm vita nil sit; Patria me miseret tui,</p>
  <p>Romana pietas quem foues hostem sinu</p>
  <p>Tollere laborat, &amp; placet domini iugum?</p>
  <p>Bellatur etiam Persa carnifici suo?</p>
  <p>Syr. Etiam rebelli militem tentas metu?</p>
  <p>Manibus reuinctis, miles, hostili obiice</p>
  <p>Procul hinc phalangi, barbaram satiet sitim</p>
  <p>Auidam cruoris, &amp; truces placet Deos.</p>
  <p>Generosa socii corda, nunc animis opus,</p>
  <p>Nunc irruendum est, non habet veniam scelus,</p>
  <p>Fortuna neque se reddet. Sarb. Et trahimus moras</p>
  <p>Satrapae? irruamus, classicum pugnae dedit</p>
  <p>Peragenda Syroi, quicquid eueniat, salus,</p>
  <p>Syr. Quae decora laudum ferre, quas fidum caput</p>
  <p>≤page=291≥ Parabo grates? ô quater faustum diem</p>
  <p>Qui me saluti reddit, atque auras iubet</p>
  <p>Spirare tandem liberas! iuro Deos</p>
  <p>Regno fauentes, nulla me immemorem boni</p>
  <p>Videbit aetas: pars minor facti est super:</p>
  <p>Profugus tenetur, horridam per vos gemat</p>
  <p>Datus in catastam, vacuus est Lethe locus,</p>
  <p>Natosque, &amp; aptum iungite insidiis Sene:</p>
  <p>Perimere catulos genere de prauo ratum est.</p>
</div>
<div type="level1" xml:id="scena-tertia.-1">
  <head>27. <note>
    <p><hi rendition="simple:italic">In margine</hi> Patri, fratribúsque
    quid in carcere patiendum sit iratus pronunciat.</p>
  </note>SCENA TERTIA.</head>
  <p>SYROES.</p>
  <p>AD opaca Lethes antra, funereos specus</p>
  <p>Vtrumque iussus fortiter miles rapit:</p>
  <p>Vbi tenebrosae noctis aeternum chaos</p>
  <p>Lux nulla frangit, manium exululant vbi</p>
  <p>Lemurúmque laruae, quódque sub dite impium est.</p>
  <p>Illic sepultus fata praecedat sua:</p>
  <p>Cruentus illic impiâ aggestas manu</p>
  <p>Opes locauit: sanguis hic inopum latet,</p>
  <p>Medulla regni, succus euersi soli,</p>
  <p>Spoliarium orbis: vindicem iuro Mithram,</p>
  <p>Parcâ beatus Cerere, &amp; egelidâ diem</p>
  <p>Producet vndâ; si quid adiungi rogat,</p>
  <p>Pretiosa gazas potet exsuctas sitis,</p>
  <p>Satietur auro pauperum: hâc poenam lubet</p>
  <p>Placare manes, ipse supplicium sibi</p>
  <p>Sit auarus animus; Tantalo qualis fugax</p>
  <p>Illudit vnda, frugis &amp; diites bonae</p>
  <p>Vetitus perennem truncus exacuit famem.</p>
  <p><hi rendition="simple:bold">≤page=292≥ <note>
    <p><hi rendition="simple:italic">In margine</hi> Diuinam in puniendo
    Chosroè prouidentiam admiratur.</p>
  </note>CHORVS.</hi></p>
  <p>SPARTANA qualem Taygeti iugis</p>
  <p>Aprum fatigat vis melior canum,</p>
  <p>Frustra ille curui tela dentis</p>
  <p>Asperat, horribilésque setas:</p>
  <p>Hinc vulneri, hinc latrantibus vndique</p>
  <p>Jmpar timeri cedere rictibus</p>
  <p>Iàm lassus indignatur, &amp; se</p>
  <p>Triste gemens numero subactum,</p>
  <p>Dat membra letho. Barbara Chosroëm</p>
  <p>Talis catenis implicuit phalanx,</p>
  <p>Et voce frustra fulminantem</p>
  <p>Abripit in tenebras Tyrannum.</p>
  <p>Fallor? reuulso cardine panditur</p>
  <p>Obliuiosi ianua carceris?</p>
  <p>Suíque per fati rigorem</p>
  <p>Fata rapit pater in suprema</p>
  <p>Vtrunque natorum? Est Deus, est Deus</p>
  <p>Humana cernat qui mala perspicax,</p>
  <p>Fortíque contundat lacerto</p>
  <p>Serus, at intolerandus vltor.</p>
  <p>Vides vt atris exululat cauis</p>
  <p>Lethes, dolorum daedalus artifex,</p>
  <p>Passúsque quod fecit sepulcrum</p>
  <p>Expiat immeritas perire</p>
  <p>Tot solus vmbras? Sicanio prior</p>
  <p>Perillus olim sic boue mugiit.</p>
  <p>Et ciuium in tormenta solers</p>
  <p>Primitias tulit ignis auctor.</p>
  <p>Quas hospitali sanguine tinxerat</p>
  <p>Busiris aras, ipse suo eluit:</p>
  <p>≤page=293≥ Justúsque equis vindex cruentu</p>
  <p>Threïcium apposuit magistrum.</p>
  <p>Hîc Chosroës, hîc eruta pauperum</p>
  <p>Nuper medullis gaza tenacibus</p>
  <p>Aequâ sedebunt sede, poenam</p>
  <p>Ille grauem, scelus haec queretur.</p>
  <p>Litem seuerus finiet arbiter:</p>
  <p>Vos plebs sine auro viuite, hic obrutus</p>
  <p>Suâ fatiscat sub rapinâ,</p>
  <p>Supplicii pretiosus emptor.</p>
</div>
<div type="level1" xml:id="actvs-qvintvs.">
  <head>29. <note>
    <p><hi rendition="simple:italic">In margine</hi> Fortunae suae
    mutationem Chosroës abiectè, &amp; muliebriter, quod superbi &amp;
    felices solent, lamentatur, Solante Cardariga sapiente, &amp; ipso
    vincto.</p>
  </note>ACTVS QVINTVS.</head>
  <p></p>
</div>
<div type="level1" xml:id="scena-prima.-4">
  <head>30. SCENA PRIMA.</head>
  <p>CHOSROES. CARDARIGA.</p>
  <p>FORTVNA, credis? Chosroës hic est tuus?</p>
  <p>Rex ille Regum Chosroës, cui subditus</p>
  <p>Famulatur orbis, nutus elementa attonat:</p>
  <p>Ego sum? catenis Chosroës pressus gemo?</p>
  <p>Card. Humana quereris, quicquid est, intrà stetit</p>
  <p>Mortalitatem: dira, truculenta, impia,</p>
  <p>Confusa laetis artifex tellus creat;</p>
  <p>Homo esse non vult, esse qui refugit miser.</p>
  <p>Chosr. Ego quà renatum phosphorus pandit diem,</p>
  <p>Vel quà cadentem Tethys oceano excipit</p>
  <p>≤page=294≥ Mortalia inter aemulum Mithrae iubar</p>
  <p>Sublimis ostentabam, &amp; è regni aethere</p>
  <p>Seuera victae iura naturae dabam.</p>
  <p>Jam tenebricosâ Chosroës Lethe gemo?</p>
  <p>Card. Vnum est malum, istaec esse quod credis mala:</p>
  <p>Nil miserum habebit qui putat miserum nihil:</p>
  <p>Fortunam vtranque mentis arbitrium facit,</p>
  <p>Ferendo mollit dura, lugendo asperat.</p>
  <p>Chosr. Vnde hoc timerem? quis gigantaeos mihi</p>
  <p>Praedixet ausus? raptus è Cyri throno,</p>
  <p>Rerum superbo culmine, è gremio Iouis.</p>
  <p>Patior tenebras, vincla, lethaeum chaos?</p>
  <p>Card. Inopina grauiùs tela securum petunt:</p>
  <p>Semper timendum, accidere quod poterat semel,</p>
  <p>Rex magne, monui cautus, Chosr. Et regem vocas?</p>
  <p>Nimis est fuisse. Card. Dixeram, natum caue,</p>
  <p>Omni venenum vipera instillat sinu:</p>
  <p>Fallace vultu lusit, &amp; blando furens</p>
  <p>Sermone facili pectus implicuit dolo.</p>
  <p>Confide sceptris, quae per haeredum manus</p>
  <p>Lapsu vagantor praepete, &amp; nullâ fidem</p>
  <p>Seruante dextrâ, qua nitent subitò auolant.</p>
  <p>Chosr. Ego ille vastis pelagus insanum potens</p>
  <p>Tabulare ratibus, cui Semiramiam iocus</p>
  <p>Suspendere hortos arte, &amp; immenso aethere</p>
  <p>Per vacua solidum spatia metiri solum:</p>
  <p>≤page=295≥ Cui prona pando Tethys assyrios sinu</p>
  <p>Succos vomebat, cuius ad nutum cadens</p>
  <p>Captiua ab astris ales imperium tulit,</p>
  <p>Viduus bonorum nocte sub tristi gemo.</p>
  <p>Card. Voluentis istaec Chosroës sortis bona</p>
  <p>Tenuisse poteras, qualia amitti queunt:</p>
  <p>Nunquàm stetêre prosperae mundi vices.</p>
  <p>Potest cauere, ferre qui casum potest.</p>
  <p>Chosr. Dubias-ne Syrois faceret has gazas scelus?</p>
  <p>Nati in catenis Chosroës genitor gemo!</p>
  <p>Et illa fati pars erat; fieri potest</p>
  <p>Quin adde, fieri debet, ità fatum tulit.</p>
  <p>Quam longa viui funera extendet patris</p>
  <p>Quando mori vetabit, vt iubeat mori?</p>
</div>
<div type="level1" xml:id="scena-secvnda.-3">
  <head>31. <note>
    <p><hi rendition="simple:italic">In margine</hi> Vinctis panem &amp;
    frigidam Satrapae contumeliosi offerunt.</p>
  </note>SCENA SECVNDA.</head>
  <p>PACORVS. PHARNACES. ARAMANES. CHOSROES. VOLOGESES. CARDARIGA.</p>
  <p>NE fallat oculos vllus, aut coecâ exitum</p>
  <p>Rimetur arte. Phar. Nempe quis se se mihi</p>
  <p>Componat Argus? vndique, &amp; totus vigil</p>
  <p>Speculabor oculis omnibus ne quà exeat.</p>
  <p>Regifica mensae fercula, &amp; lautas dapes</p>
  <p>Apporto Regum Magne Rex, vesci placet?</p>
  <p>Chosr. Scelerate lixa. Aram. Persici augustum Iouis</p>
  <p>Libo Ganymedes poculum: labris viden’</p>
  <p>Vt spumat altè nectare ad mensam, ad dapes,</p>
  <p>≤page=296≥ Age ad catinum, pauca naturae placent.</p>
  <p>Chosr. Me pane Syroës? frigidâ Syroës alat?</p>
  <p>Aram. Quid si quietum corpus humores grauant:</p>
  <p>Quid si podagram bacchicus sanguis ciet?</p>
  <p>Sapienter hercle qui patrem de se aestimat.</p>
  <p>Chosr. Inter vomendas sus saginatus dapes</p>
  <p>Jnane crustum, frigidam mittit patri?</p>
  <p>Pharn. Spero hos ciborum condiet missus fames,</p>
  <p>Nunquàm esuristi. Card. Miles, etiam vmbram facit</p>
  <p>Regis cadauer, Chosroëm afflictum time;</p>
  <p>Quo fata vergant nescius, parce obloqui.</p>
  <p>Volog. Aramane cyathum porrige, arescit siti</p>
  <p>Violente guttur. Chosr. Feceris fili caue.</p>
  <p>Aram. Et hoc vetas crudelis? Volog. O genitor sine.</p>
  <p>Chosr. Tibi parricida prosit? apage haec ocyus:</p>
  <p>Jte ite stygios vasa quae fertis lacus,</p>
  <p>Et tu caminis cocta taenariis ceres,</p>
  <p>Syroëm occupate, melior in Syroë locus</p>
  <p>Inter cruentas regii luxus dapes.</p>
  <p>Vos administri scelerum, auernales manus,</p>
  <p>Abite, quid vos demoror? Tenebras volo,</p>
  <p>Reddite tenebras, nil videre mihi lucrum est,</p>
  <p>Sed nec videri Pharn. Sed videri peruicax</p>
  <p>Cogêre; tenebras reddite, hoc vnum impetret.</p>
  <p>≤page=297≥ Chosr. Occide potiùs, vulneri facio locum.</p>
  <p>Pharn. Mortem rogas pro gratiâ? Chosr. Si quid iuuas.</p>
  <p>Pharn. Da pectus. Chosr. Euge. Pharn. Quo petis telo emori?</p>
  <p>Chosr. Quodcunque vitae meliùs explorat sinum.</p>
  <p>Pharn. Vos patria testor numina, hâc hostem manu,</p>
  <p>Hâc dexterâ hostem teneo. Quàm vlcisci bonum est!</p>
  <p>Age parricida, mortuus telo Sathin</p>
  <p>Te mactat isto. Dic tamen; votum est morit</p>
  <p>Chosr. Cui vita periit, munus est vitae exitus.</p>
  <p>Pharn. Mortem ne patris nomine, an fratris rogas?</p>
  <p>Chosr. Vtriúsque, Mithram testor, hoc donum voco.</p>
  <p>Pharn. Et donum ab hoste postulas: vitam irrogo.</p>
  <p>Chosr. Infide pergit? Pharn. Parta iam parta vltio:</p>
  <p>Vbi estis vmbrae fratris, &amp; manes patris:</p>
  <p>Reperi tyrannus quod diu nolit pati:</p>
  <p>Video quod orbis optat, exosum sibi,</p>
  <p>Mori rogantem Chosroëm, &amp; vetitum mori.</p>
  <p>Pacor. Secede miles, Principis paret cohors.</p>
</div>
<div type="level1" xml:id="page298-38scena-tertia.">
  <head>32. ≤page=298≥ <note>
    <p><hi rendition="simple:italic">In margine</hi> Syroës ad iudicium
    de reis exercendum se comparat.</p>
  </note>SCENA TERTIA.</head>
  <p>SYROES. PACORVS. SARBARAS. RAZATES. RHARNACES.</p>
  <p>REVM ad tribunal Pacore. Pacor. Quem primum iubes:</p>
  <p>Syr. Volo Cardarigam. Pacor. Voce Praeconis cito.</p>
  <p>Syr. Homines, &amp; astra testor, &amp; te quae igneo</p>
  <p>Nemesi flagello sontium tergo immines,</p>
  <p>Inuitus huc moui reluctantem gradum.</p>
  <p>Ferale pietas carmen effari vetat,</p>
  <p>Interna sed vis vrget, impellit, rapit.</p>
  <p>Ignosce regni Sanctitas, sanguis meus,</p>
  <p>Saeuire cogor; actus hoc stimulo, meos</p>
  <p>Lacerem ipse ego artus, quolibet dentem imprimam:</p>
  <p>Quisquis Deorum hoc imperas, iratus es.</p>
  <p>Sarb. Quo flectis animum? quo cadit iustus vigor?</p>
  <p>Mors nulla satis est scelera quae tanta expiet.</p>
  <p>Syr. Mors vna nimis est scelera quae nati augeat,</p>
  <p>Patris expiando scelera. Sarb. Te cogi puta.</p>
  <p>Syr. Pius ergo Syroës esse, nec si vult, potest?</p>
  <p>Razat. Non tu scelesto funus intentas patri,</p>
  <p>Deus est, ministram commodas dextram Deo.</p>
  <p>Syr. O fata, famulus perago parricidium!</p>
  <p>≤page=299≥ Raz. Nullum est, vel omne qui iubet, peragit scelus.</p>
  <p>Syr. Astraea si quid poscit, hoc alii exigant.</p>
  <p>Pharn. Fac ipse ab aliis rite quod fieri putas.</p>
  <p>Timere decuit antequàm vinolis dares,</p>
  <p>Nunc causa ferrum poscit, vrgendum est opus.</p>
  <p>Raz. Leua catenis noxias, princeps, manus</p>
  <p>Vitae &amp; saluti redde, quid tutum tibi</p>
  <p>Nobisque linquis? quam procellosus rapit</p>
  <p>Arsacia turbo sceptra: Dii auertant nefas!</p>
  <p>Syr. At nemo vestrûm fratrem habet, nemo patrem</p>
  <p>Ita iudicandum sanguinis fontem sui.</p>
</div>
<div type="level1" xml:id="scena-qvarta.-1">
  <head>33. <note>
    <p><hi rendition="simple:italic">In margine</hi> Cardariga Syroï
    sistitur pro reo, sed is innocentiam suam egregiem tuetur.</p>
  </note>SCENA QVARTA.</head>
  <p>PRAECO. CARDARIGA. MARDESANES. PACORVS. SYROES. SARBARAS.
  RAZATES.</p>
  <p>AVDITE vincti, Cardarigam, regium</p>
  <p>Cito ad tribunal. Card. Ibo, moriendum semel,</p>
  <p>Valete Reges, rapior ad mortem innocens.</p>
  <p>Mardes. I prae, sequemur, video iam pietas abit,</p>
  <p>Non ponet inte parricidalis furor</p>
  <p>Pacor. Quem postulasti sisto sub vinclis reum.</p>
  <p>Syr. Quâ spe tribunal ad meum accedes reus?</p>
  <p>≤page=300≥ Card. Quâ spe innocentes iuris arbitrium petunt.</p>
  <p>Syr. Vitam innocentem parte quam primùm probas:</p>
  <p>Card. Primùm, &amp; supremùm vita se Regi probat</p>
  <p>Innoouam ab omni parte. Syr. Cui Regi probat?</p>
  <p>Card. Tuo parenti. Syr. Qui tibi rex est adhuc?</p>
  <p>Card. Vt tibi pater adhuc. Syr. Satrapis &amp; te probas?</p>
  <p>Card. Seruus probari debet in Domini fide.</p>
  <p>Syr. Domino fidelis nemo ni seruos amat.</p>
  <p>Card. Domino fidelis nemo qui seruos amat</p>
  <p>Quos Dominus odit. Syr. Odia confessus, sile.</p>
  <p><note>
    <p><hi rendition="simple:italic">In margine</hi> Terentius Eques
    Rom. de amicitiâ Seiani accusatus Tiberio dicebat. Non est nostrum
    aestimare quem suprà caeteros, &amp; quibus de causis extollas: tibi
    summum rerum iudicium dii dedere, nobis obsequii gloria relicta est.
    Tacit. 6. annal.</p>
  </note>Card. Odisse, amare Satrapas, Regum optio est,</p>
  <p>Arbitria sequimur vestra. Syr. Nosti apices? lege.</p>
  <p>Card. Apices parentis video. Syr. Quid tandem iubent:</p>
  <p>Sarb. Lege Satraparum carnifex regni lues,</p>
  <p>Ensis tyranni, Sarbaram, Aramanem vide,</p>
  <p>Cosmamque, Rhadamistúmque, &amp; Artabano satos</p>
  <p>Ad fata poscunt litterae. Card. Infidos sibi</p>
  <p>Tolli iubebat Chosroes. Sarb. Mundi pudor</p>
  <p>Nos infideles Regibus, lethi hostiae?</p>
  <p>At tu administer caedium, Regni popa,</p>
  <p>Tu fax furoris, vernula Tyranni comes</p>
  <p>≤page=301≥ Spiras? &amp; altum de triumphatis paras</p>
  <p>Satrapis trophaeum? Raz. Veniet &amp; nostro additus</p>
  <p>Syroës periclo, quando speculator vafer</p>
  <p>Tuum perenni cinxit obsequio latus,</p>
  <p>Emptus Tyranno. Card. Natus vt coleres Patrem,</p>
  <p>Raz. Vt sycophanta filium obiiceres patri.</p>
  <p>Card. In regna ne qua parte peccaret tuis</p>
  <p>Syroës adactus fraudibus. Syr. Mentis meae</p>
  <p>Noras recessus. Card. Mente scrutabar bonâ.</p>
  <p>Raz. Bona mens Tyranno filium prodit patri?</p>
  <p>Card. Vos perduelles principem mentis bonae</p>
  <p>Sceleri Tyranno proditis, vestram improbi</p>
  <p>Ruina fraudem sequitur, &amp; blandum pio</p>
  <p>Instillat animo toxicum, pulcro necem</p>
  <p>Propinat auro. Moneo, si monitis locus,</p>
  <p>Praedico Syroë, falleris specie boni;</p>
  <p>Lactando mordent, aulicae frontis decor</p>
  <p>In ima facili dulcis allapsu subit.</p>
  <p>Syr. Etiamne Reges vltimus terrae nepos</p>
  <p>Monere dignus? huc abi, Pacore alterum.</p>
  <p>Pacor. Terni supersunt. Syr. Regulum dico, Sirae</p>
  <p>Meretricis anguem.Pacor. Mardesam Praeco cita.</p>
</div>
<div type="level1" xml:id="page302-41scena-qvinta.">
  <head>34. ≤page=302≥ <note>
    <p><hi rendition="simple:italic">In margine</hi> Mardesanes admissi,
    quanquàm inuitè, imperii reus sistitur.</p>
  </note>SCENA QVINTA.</head>
  <p>PRAECO. MARDESANES. CMOSROES. PACORVS. SYROES. ARDARIGA.</p>
  <p>AVDITE vincti, Regis ad solium, reum</p>
  <p>Cito Mardesanem. Mardes. Genitor extremum vale,</p>
  <p>Ad dira mortis rapior. Chosr. O lumen meum,</p>
  <p>Ego te peremi, amare non possum innocens.</p>
  <p>Mardes. Ego nec amore genitor innocuus fui,</p>
  <p>Tibi has catenas indidi. Pacor. Et nectis moras?</p>
  <p>Chosr Caue parricidae supplices mentem indue</p>
  <p>Te, meque dignam. Mardes. Sic mori quantum est malum!</p>
  <p>Pacor. Natum Tyranno cernis, &amp; germen Sirae.</p>
  <p>Syr. Sceptri potestas ecquid. Arsacii placet:</p>
  <p>Mardes. Si sceptra poscis, reddo, quae inuitus tuli.</p>
  <p>Syr. Ignem esse nescis sceptra? Contactu nocent.</p>
  <p>Mardes. Sentio vel ex te, sceptra tetigisti, astuas.</p>
  <p>Syr. Quo iure tu autem: Mardes. Patris imperium dedit.</p>
  <p>Syr. Quis ille vertit iura natura pater?</p>
  <p>Mardes. Tuus. meúsque sanguinis iudox sui</p>
  <p>≤page=303≥ Syr. Hoc facere potuit libere: Matdes. Vt fieri
  pater.</p>
  <p>Syr. Onus &amp; subisti dulce. Mardes. Et inuitus quidem.</p>
  <p>Syr. Cepisse scelus est. Mardes. Qui dedit credo luet?</p>
  <p>Syr. Sceptrum à tyranno capere tolerandum putas?</p>
  <p>Mardes. Tanto patri placere laudandum negas?</p>
  <p>Syr. Potest placere tàm malo virtus patri?</p>
  <p>Mardes. Malum parentem natus appellat pius?</p>
  <p>Syr. Pius tuetur impium natus patrem?</p>
  <p>Mardes. Quis me paternae iudice vitae facit?</p>
  <p>Syr. Quis te paterni sceleris exortem facit?</p>
  <p>Mardes. Sibi parentes, liberi peccant sibi.</p>
  <p>Syr. Nimiùm frequenter liberis peccant patres.</p>
  <p>Mardes. Quid peccat in me Chosroës: Syr. Quod est pater.</p>
  <p>Mardes. Quo patre cretus Chosroëm mihi exprobras?</p>
  <p>Syr. Quà matre cretus ex probras patrem mihi?</p>
  <p>Mardes. Si dant parentes vitia, plus patris tibi est.</p>
  <p>Syr. Vtróque vineis. Mardes. De tuo adiunges nihil?</p>
  <p>Syr. Teque, &amp; Tyrannum funere inuoluam pari.</p>
  <p>Mardes. Hoc iam occupatum est, sustulit patrem pater.</p>
  <p>Syr. Reus reum ille, tollo ego vindex malum.</p>
  <p>Mardes. O parricidam, coelites, iustum &amp; pium!</p>
  <p>≤page=304≥ Syr. Et probra fundet dedecus mundi puer?</p>
  <p>Moriere monstrum. Mardes. Maius est monstrum necans</p>
  <p>Frater, necato fratre. Syr. Quod vitae est super</p>
  <p>Impende morti. Pacore cùm catulo feram</p>
  <p>Mihi siste demum. Mardes. Scelera dispone vt lubet,</p>
  <p>Paras stupenti triste naturae chaos.</p>
  <p>Card. Germen parentis aureum, sanguis Deûm,</p>
  <p>Macte esto mente regiâ: hoc lethi rigor</p>
  <p>Demitigatur pectore, huic vana incidunt</p>
  <p>Tormenta rupi; iam mihi Cyri es nepos,</p>
  <p>Genus Saporum. Mardes. Nempe cum regno dedit</p>
  <p>Pater inuidentem posse fortunam pati.</p>
  <p>Perimat Tyrannus, debeo fatis caput,</p>
  <p>Dabo feritati: Mardesam Syroës necat,</p>
  <p>Sed non inultum; si quis est coelo Deus.</p>
</div>
<div type="level1" xml:id="scena-sexta.">
  <head>35. <note>
    <p><hi rendition="simple:italic">In margine</hi> Ipse tandem
    Chosroës ad filii tribunal rapitur, &amp; Satrapis accusatus, audit
    capitis sententiam in suos ferri.</p>
  </note>SCENA SEXTA.</head>
  <p>PRAECO. CHOSROES. VOLOGESES. SYROES. MARDESANES. RAZATES. SARBARAS.
  CARDARIGA. PACORVS.</p>
  <p>AVDITE tenebrae. Chosroem, &amp; natum cito</p>
  <p>Magnum ad tribunal. Chosr. Caeteri letho occubant?</p>
  <p>Pacor. Propera, videbis. Chosr. Pone tot lacrymis modum,</p>
  <p>≤page=305≥ Inire non iam mortis incoeptas viam:</p>
  <p>Quae prima vitae est, nuntiat mortem dies.</p>
  <p>Volog. Iam tu bonorum, genitor, &amp; vitae es satur:</p>
  <p>Ego prima libo gaudia, &amp; ducor miser.</p>
  <p>Chosr. Ten’ parricida video? Syr. Ten’ mundi lues?</p>
  <p>Chosr. O sol! ô astra! viuit: &amp; quisquam est Deus?</p>
  <p>Syr. Deos Tyranni viuere in vinclis probant.</p>
  <p>Chosr. Pollute Mithra, prouehis coelo diem?</p>
  <p>Syr. Liber tenebris inuides mundo diem?</p>
  <p>Chosr. Dehisce tellus, non dabis monstro viam?</p>
  <p>Syr. Dabis vbi auerno teque, natósque auferet.</p>
  <p>Chosr. Meus ille sanguis? hoc ego effudi scelus?</p>
  <p>Syr. Tuum, Tyranne, scelera fudisti in caput.</p>
  <p>Chosr. Monstrum hoc tuli natura? Syr. Vae capiti tuo.</p>
  <p>Chosr. Patricidam vt habeant secla? Syr. Num tute aspicis?</p>
  <p>Chosr. Genui ego vt esset perderet qui me &amp; meos?</p>
  <p>Me vincla, vinclis meque plus famuli grauent,</p>
  <p>Et hoc furente patiar à nato nefas?</p>
  <p>Syr. Tuâ dolebat talis Hormisdas manu</p>
  <p>Periturus olim, cecinit haec moriens tibi.</p>
  <p>Chosr. Sat est furorum, si quid humanum sapis</p>
  <p>Effare, quae te causa patricidam facit?</p>
  <p>≤page=306≥ Sarb. Noua, an vetusta scelera memorari iubes?</p>
  <p>Cur genitor olim caesus Hormisdas tibi,</p>
  <p>Sanctúmque agresti fuste pulsatum latus?</p>
  <p>Meministin’ vsque cum sub aspectu patris</p>
  <p>Tenella proles, coniugis cum per sinum</p>
  <p>Cruenta coniux flueret, &amp; Regum inclytos</p>
  <p>Diuideret artus serra? regales cruor</p>
  <p>Aspersit oculos, membra non lauit pater.</p>
  <p>Scis quâ paternum lumen effossum manu?</p>
  <p>Medio exulauit viuus Hormisdas die,</p>
  <p>Noctémque genitor praecocem à nato tulit.</p>
  <p>Chosr. Baramis illa factio, &amp; Procerum fuit:</p>
  <p>Hi me locarunt regio inuitum throno,</p>
  <p>Tum perduelles patrio extorrem solo</p>
  <p>Egêre ad hostes: Chosroës Regum genus</p>
  <p>Seruo Barami cessi &amp; Ausonii iugum</p>
  <p>Subii Monarchae proditus. Tales tuo</p>
  <p>Malesane iuuenis Satrapae capiti incubant.</p>
  <p>Ita dico Syroë, Sarbaras fors &amp; tuus</p>
  <p>Data sceptra rapiet, tùm polum accusa &amp; Deos.</p>
  <p>Sarb. Inauspicatae dire succentor strygis,</p>
  <p>Lethalis augur Sarbarae damnas fidem?</p>
  <p>Si laeua poscunt fata tam dirum nefas,</p>
  <p>Syroë trucida, pectus en telo patet,</p>
  <p>Me perime Syroë, rite praeueniam Deos.</p>
  <p>Sed ante monstrum hoc mille confossum ictibus</p>
  <p>Damnare auerno patere succumbam lubens</p>
  <p>Animi furentis vltus augurium procax.</p>
  <p>Syr. Meliora fidum pectus: in fatum imminet</p>
  <p>Hostile Nemesis, vindicem spera polum.</p>
  <p>≤page=307≥ Nec ille Syroi Sarbaram infidum dabit</p>
  <p>Malè ominosus augur. Astutè facis,</p>
  <p>Futura narras scelera, praeteriti reus.</p>
  <p>Chosr. Patricidium si vindicas curtu facis?</p>
  <p>Sin fit licenter, cuius hîc asto reus?</p>
  <p>Razat. Scelus vetustum scelere cumulasti nouo.</p>
  <p>Iam nemo caesum Chosroi accusat patrem.</p>
  <p>Disrupta Latii foederis cur pax tibi?</p>
  <p>Quaecunque Nilus amne foecundo rigat</p>
  <p>Populata rura, Bulgaris dextrae data,</p>
  <p>Romana virtus supplici voto diu</p>
  <p>Pacem rogauit spreta: Christiadum Deus</p>
  <p>Nostro è catenis ludicrum vulgo dedit.</p>
  <p>Chosr. Pretio redemptus? anne gratuitam locas</p>
  <p>Linguam Heraclio? iura Christiadum asseris,</p>
  <p>Galilaeus ipse: Syr. Iuris alieni tenax</p>
  <p>Et in hoste, regno: foedera Ausoniis fides</p>
  <p>Vel nulla dederit, nulla vel frangat data.</p>
  <p>Razat. Quos tua malorum turbines regne excitat</p>
  <p>Perfidia? quantas funerum clades ciet:</p>
  <p>Pro te, vel in te sedibus motus suis</p>
  <p>Coniurat orbis, Chosroës mundi malum</p>
  <p>Ad arma populos rapuit, &amp; diram styga</p>
  <p>Commisit astris; dignus hic terrae Deus</p>
  <p>Cui pereat orbis, cuius ad belli minas</p>
  <p>Periclitetur terra? quis Clymene editus</p>
  <p>Funestiori perdidit mundum face?</p>
  <p>Chosr. Permitte motas solus extinguam faces.</p>
  <p>Raz. Incendia haec sopire? tu pestem hanc queas?</p>
  <p>≤page=308≥ Et iam Heraclium septima furentem ceres</p>
  <p>Per nostra patitur regna: Romano gemit</p>
  <p>Subacta Persis, oppida in cineres eunt.</p>
  <p>Tellus colonis vidua, marmoreae Deûm</p>
  <p>Nudantur arae, nullus Arsacio vacat</p>
  <p>Cruore campus, hinc &amp; hinc caesa agmina:</p>
  <p>Patriaeque clades inter attonistus fugis</p>
  <p>Generose mauors, ignis extinctor tui.</p>
  <p>Chosr. Quid agerem iniquas sortis expertus vices?</p>
  <p>Syr. Perfide, quid ageres? obuium ferres caput</p>
  <p>Contrâque stares fata; puduisset Deos</p>
  <p>Hostem dedisse Chosroi: aeternum decus</p>
  <p>Emeres honestâ morte, carnificis manu</p>
  <p>Nequando meritae dedecus ferres necis.</p>
  <p>Chosr. Ne parricida carnifex Syroës foret.</p>
  <p>Syr. Ne Principum, ne carnifex regni fores.</p>
  <p>Vbi Sarmanazar? quis Sarablacae latus</p>
  <p>Transfixit hastâ? quàm propè à letho abfuit</p>
  <p>Dux Sarbasanus? scripta carnifici tuo</p>
  <p>Mandata cernis? Chosr. Perdere infidos lubet;</p>
  <p>Haec exprobrantur mortis &amp; vitae arbitro?</p>
  <p>Syrto Aliena tandem arbitria patieris reus.</p>
  <p>Populum fauere praeco spectantem iube.</p>
  <p>Chosr. Audite populi triste naturae probrum,</p>
  <p>Natum parentis. Praeco. Iussus, ô Princeps, sile.</p>
  <p>Adeste populi. Chosr. Sydera, &amp; terram cita,</p>
  <p>≤page=309≥ Vmbrásque auerni. Praeco. Pasco tu linguam prior.</p>
  <p>Audite vósque Satrapae Heroum genus,</p>
  <p>Et vos Seleuci tecta qui colitis viri</p>
  <p>Fauete linguis, Dominus &amp; Princeps iubet,</p>
  <p>Syr. Quod esse Mithra Persidi faustum velit:</p>
  <p>Ego Cardarigam facta confessum impia,</p>
  <p>Et Mardesanem sceptra torquentem haud sua,</p>
  <p>Regni paternâ fraude raptorem mei:</p>
  <p>Duo perduelles dico. Chosr. Torpetis Dei?</p>
  <p>Nullum ne iustâ fulmen exiliet manu?</p>
  <p>Syr. Morae nullae, lictor capita scelerata amputet.</p>
  <p>Mardes. Vale ergo genitor: Frater aeternùm vale.</p>
  <p>Chosr. O nate. Volog. Frater. Chosr. Nate dimidium mei.</p>
  <p>Mardes. Ergo moriendum est genitor. Chosr. Et puero, &amp; pio.</p>
  <p>Volog. Nunquàm videbit vlla nos iterùm dies.</p>
  <p>Syr. Videre longam sperat &amp; lucem puer.</p>
  <p>Chosr. Te genui, amaui. Syr. Sceptra donasti mea.</p>
  <p>Chosr. Vt sic perires? Mardes. Fateor hoc summum est mali,</p>
  <p>Plus morte miserâ mortis est miserum genus.</p>
  <p>Card. Ingens mali huius remedium innocentia est.</p>
  <p>Hominem esse non est culpa: moriuntur mali</p>
  <p>Mortem imperando: causa cui vitae excidit,</p>
  <p>≤page=310≥ Is vixit. At tu quando moriendum est semel,</p>
  <p>Generose Princeps, morere: perfectâ minùs</p>
  <p>Aetate vitam habere perfectam potes;</p>
  <p>Haec misera mors est sera quae votis adest.</p>
  <p>Mardes. Beata vita est plena quae mortem inuocat.</p>
  <p>Permitte discam viuere, vt discam mori</p>
  <p>Cruente frater: quid mihi memet rapis</p>
  <p>Violens? sequuntur tempus hi vitae senes,</p>
  <p>Ego antecedo. Perfide has olim procul</p>
  <p>Spes offerebas? Syr. Lictor actutùm rape,</p>
  <p>Te Pacore primi cura supplicii manet,</p>
  <p>Sequere nocentes: Mardesae euulsum caput</p>
  <p>Refer huc citatus, Pacor. Spero confiet breui</p>
  <p>Quod iusta Regis ira, quod leges iubent.</p>
</div>
<div type="level1" xml:id="scena-septima.">
  <head>36. <note>
    <p><hi rendition="simple:italic">In margine</hi> Chosroës ad
    sagittas, Vologeses minimus natu filius ad caecitatem
    condemnatur.</p>
  </note>SCENA SEPTIMA.</head>
  <p>CHOSROES. SYROES. VOLOGESES. PHARNACES. PRAECO.</p>
  <p>RAPERIS parenti Mardesa? ô foetum in meas</p>
  <p>Ferale monstrum lacrymas! nato potes</p>
  <p>Orbare patrem? soluere hoc vinclum potes</p>
  <p>Crudelis? Syr. Hoc est, facere quod volui, doles.</p>
  <p>Vici, eia. Chosr. Partem sanguinis, partem mei,</p>
  <p>Animaeque, memet rapere de meipso potes</p>
  <p>Patricida? Volog. Fratrem vanus accusas pater,</p>
  <p>Imperia noster alia non faciet dolor.</p>
  <p>≤page=331≥ Syr. Suprà patrem infans pectore hic pleno sapit.</p>
  <p>Populi fauorem Praeco repetitum tube.</p>
  <p>Praec. Audite ciues, Dominus, &amp; Syroës iubet.</p>
  <p>Syr. Arbitria diui iusta fortunent polo,</p>
  <p>Seu qui benigno numine aspiciunt pios,</p>
  <p>Seu qui nocentes angue tartareo domant:</p>
  <p>Quando Tyrannus Chosroës Cyri thronum</p>
  <p>Maculauit omni scelere, mactato patre,</p>
  <p>Satrapis peremptis, foederum ruptâ fide</p>
  <p>Sociis abactis, orbe populato vndique,</p>
  <p>Hoste excitato gentis in cladem suae:</p>
  <p>Funditùs ab imo iura naturae eruit,</p>
  <p>Mihi regna rapuit, improbum germen Sira</p>
  <p>Ad mea vocauit sceptra: quas ob res reum</p>
  <p>Suâ peractum voce, condemno meâ:</p>
  <p>Ego Syroës Rex Regum, &amp; augusti nepos</p>
  <p>Haeresque Cyri, Chosroëm regni luem</p>
  <p>Incendium orbis, dedecus coeli &amp; soli,</p>
  <p>Iubeo sagittis corda transfixum emori.</p>
  <p>Sedante nati flere diuersam volo</p>
  <p><note>
    <p><hi rendition="simple:italic">In margine</hi> Cum Mardesane
    reliquos Chosrois filios interfectos narrat historia, sed nos
    aliquid hac in circunstantiâ mutauimus.</p>
  </note>Vtriúsque poenam: Mardesae aspiciat caput:</p>
  <p>Luminibus orbus lumina excruciet patris</p>
  <p>Vologesus infans. Pharnace hoc cura, hoc age</p>
  <p>Tela expediri Sarbara, atque arcus iube.</p>
  <p>Volog. Dilecte frater, perperàm si qua innocens</p>
  <p>Peccauit aetas parce, mi frater, mea</p>
  <p>Syroè voluptas. Syr, Mitte dum iubeopreces</p>
  <p>Nil profuturas. Volog. Per tuum, frater, caput.</p>
  <p>≤page=312≥ Per cana patris menta, per malas meas</p>
  <p>Queis longa solitus basia eflictim dare.</p>
  <p>Syr. Properate famuli iussa. Volog. Tabe liuida</p>
  <p>Patieris ora fluere? pallentes genas,</p>
  <p>Orbes cauatos, impiis circùm vndique</p>
  <p>Horrere tenebris, dirigi haculo gradus?</p>
  <p>Auctore Syroë tanta Vologeses feret?</p>
  <p>Pharn. Certum est, oportet ferre, necquicquam rogas.</p>
  <p>Volog. Certum est? oportet: dira proh necessitas,</p>
  <p>Jmmanis, atrox, saeua, truculenta, impia!</p>
  <p>Vologese certum est, lucidum mundi iubar,</p>
  <p>Aeuíque genium posteri, &amp; vitae bona</p>
  <p>Linguas oportet gaudia, &amp; linquas puer.</p>
  <p>Phain. Vologese macte, caecitas nulli bono,</p>
  <p>Vidisse multis obfuit. Volog. Culpam orbitas</p>
  <p>Quam punit in me: Pharn. Patre quod natus malo es.</p>
  <p>Volog. Quid feci? Pharn. Iniqua genitor admisit tuus,</p>
  <p>Meruit perires. Volog. Frater. Syr. Excoeca, effode,</p>
  <p>Si plus repugnat. Volog. Non dabis dextram pater?</p>
  <p>Chosr. Caucasea rupes, pectus adamante inuium,</p>
  <p>Pueri innocentis te nihil fletus mouent?</p>
  <p>Syr. Tume innocentum lacrymis flecti doces:</p>
  <p>Chosr, Nil dulce fratris nomen: Syr. Infando obrutum</p>
  <p>≤page=313≥ Sub patre latuit. Volog. Vltimum est quod te
  alloquor,</p>
  <p>Quod video genitor. Chosr. Lux mea, voluptas mea,</p>
  <p>Solare mentem, lucis eripitur iubar,</p>
  <p>Sed ora fratris cernere, &amp; mortem patris</p>
  <p>Cogere nunquàm. Volog. Lumina supremum mea</p>
  <p>Pater osculare. Chosr. Nate me crucias, vale.</p>
  <p>Volog. Oculi valete, lucidae mundi faces,</p>
  <p>Túque alme Mithra, aeterna nox oritur, vale.</p>
</div>
<div type="level1" xml:id="scena-octava.">
  <head>37. <note>
    <p><hi rendition="simple:italic">In margine</hi> Mardesanis caput
    ingeritur Chosroi.</p>
  </note>SCENA OCTAVA.</head>
  <p>PACORVS. SYROES. CHOSROES.</p>
  <p>REX Magne, caesum Mardesae cernis caput.</p>
  <p>Syr. Bene est, refunde patrio natum sinu.</p>
  <p>J, &amp; hunc coronâ verticem Arsaciâ preme:</p>
  <p>Vis &amp; rapaces non sui sceptri manus?</p>
  <p>Chosr. Natura cernis? fratre de toto caput</p>
  <p>De Mardesane frater exanimum caput</p>
  <p>Reddit parenti! cernitis ô astra! ô Dei!</p>
  <p>Hoc Mardesanis est caput nati mei?</p>
  <p>Cidari superbum nuper erectâ caput?</p>
  <p>Et viuo? &amp; oculis video? &amp; attrecto manus</p>
  <p>Et parricida viuit? &amp; mundo fidem</p>
  <p>Elementa seruant? nulla nox terrae incubat?</p>
  <p>Et Dii timentur? &amp; Deos esse autumant?</p>
  <p>Syr. Tandem timendos Chosroës faciet Deos.</p>
</div>
<div type="level1" xml:id="page314-46scena-nona.">
  <head>38. ≤page=314≥ <note>
    <p><hi rendition="simple:italic">In margine</hi> Vologeses
    excoecatus patris oculis redditur.</p>
  </note>SCENA NONA.</head>
  <p>VOLOGESES. CHOSROES. SYROES.</p>
  <p>VBI sum? quis ambit me locus? Quae me plaga?</p>
  <p>Aeterna nox est? an dabit lucem dies?</p>
  <p>Hîc si quis es, da quisquis es baculum, aut manum.</p>
  <p>Te quaero. Chosr. Siste. Volog. Genitor hîc es, mi pater?</p>
  <p>Chosr. Huc ora verte. Volog. Te sono inueniam duce.</p>
  <p>Chosr. Ah nate! Volog. Tune es genitor? Chosr. Jn laeuam manum</p>
  <p>Incumbe fili. Volog. Mi pater fieri tuae</p>
  <p>Baculum senectae debui, heu miserae mihi es</p>
  <p>Baculum orbitatis. Chosr. Sequere. Volog. Duc ergo ad necem,</p>
  <p>Vel redde Lethen: duplica tenebras, dolet</p>
  <p>Syroi videri quod queo. Ad Phoebi facem</p>
  <p>Conuerte vultum. Chosr. Quid iuuat frustrà polo</p>
  <p>Narrare luctus? Volog. Me tamen soli obiice.</p>
  <p>Audite supęri, túque qui è speculâ vigil,</p>
  <p>Humana Phoebe facta coelitibus refers.</p>
  <p>Vologesus hic sum, Chosrois magni genus,</p>
  <p>Misero miserior patre: me noxae inscium,</p>
  <p>Me nil nocentem lumine orbauit ferus</p>
  <p>Patricida Syroës; non peto noctem impiam,</p>
  <p>Non fulminantis vindices flammas louis:</p>
  <p>Hos peto, videre nulla det Syroem dies,</p>
  <p>≤page=315≥ Me videat, &amp; se videat aeternùm reus,</p>
  <p>Suásque tenebras paueat in tenebris meis.</p>
  <p>Syr. Auferte monstrum hoc, ora funestat mea,</p>
  <p>Per coeca Lethes antra perpetuùm gemat.</p>
</div>
<div type="level1" xml:id="scena-decima.">
  <head>39. <note>
    <p><hi rendition="simple:italic">In margine</hi> Chosroës demùm
    illusus à Satrapis ad mortem rapitur.</p>
  </note>SCENA DECIMA.</head>
  <p>CHOSROES. SYROES. SARBARAS. RAZATES. ARAMANES. PHARNACES.</p>
  <p>AVDIS cruente? surda pueriles minas</p>
  <p>Tetigisse credis numina? agnati sonus</p>
  <p>Clamat furoris fortiùs, quàm si ruat</p>
  <p>Coelum tumultu. Syr. Clamat Hormisda cruor,</p>
  <p>Deósque toto vindices coelo vocat.</p>
  <p>Aliena lentè fata luxisti nimis,</p>
  <p>Adtua venimus. Chosr. Vnde tam subitò es pius?</p>
  <p>Syr. Tot vindicare scelera pietatem negas?</p>
  <p>Chosr. Patria praeire vota pietatem voco.</p>
  <p>Syr. Quae vota? Chosr. Mortem. Caelites factum piè!</p>
  <p>Propero parentem filius letho enecat,</p>
  <p>Et munus hoc est, &amp; pius facto impio est.</p>
  <p>Syr. Quid si secari singulos artus placet?</p>
  <p>Chosr. Spem mortis artus mox secutura dabunt.</p>
  <p>Syr. Si trahere vitam lumine orbatum impero?</p>
  <p>Chosr. Videre saltem scelera non coges tua:</p>
  <p>≤page=316≥ Tu me videbis. Syr. Chosroem miserum iuuat</p>
  <p>Facere, &amp; videre. Satrapae quiqui efferum</p>
  <p>Passi Tyrannum, atrocem, inexorabilem</p>
  <p><note>
    <p><hi rendition="simple:italic">In margine</hi> Syroës misit omnes
    qui inimici eius essent, vt eum iniuriis afficerent, percuterent,
    atque conspuerent. Annal. Graec.</p>
  </note>Iniuriosum, nunc probra vlcisci datur;</p>
  <p>Adeste, adeste, praeuiis miserum vndique</p>
  <p>Mactate poenis, nunc amoebaeo sonent</p>
  <p>Clamore probra, reddite malorum vices.</p>
  <p>Chosr. Audere scelera Syrois exemplum docet,</p>
  <p>Hoc facite Regi, quod facit natus patri.</p>
  <p>Sarb. Proh iusta diuûm numina! ô tandem graues</p>
  <p>Experta poenas scelera! vixisti satis</p>
  <p>Vt mala reponam: Chosroes hâc in manu est.</p>
  <p>Casum hunc timebas valida cùm Chalcedonis</p>
  <p>Tentabam ariete moenia? infidus mihi</p>
  <p>Lethum parabas: Sarbaras Graià stetit</p>
  <p>Sub arce tutus, venit Arsaciâ necis</p>
  <p>Rabies ab aulâ: me laborantem tibi,</p>
  <p>Te per pericla capitis vmbrantem mei</p>
  <p>Crudo vorandum carnifex ensi dabas.</p>
  <p>I, viue per me, quod queo vlcisci, sat est.</p>
  <p>Dicant nepotes, Sarbaram fidum sibi</p>
  <p>Tollere parauit Chosroës, regi probrum</p>
  <p>Sibi restituto Sarbaras nullum intulit;</p>
  <p>Hoc dignus irâ Sarbarae non es statu.</p>
  <p>Raz. Quid parcis hosti? causa communis iubet:</p>
  <p>Armanda ferro est dextra, si ferro potest</p>
  <p>Cecidisse monstrum: dedecus coeli &amp; soli</p>
  <p>Modo vindicamus; quin damns comites loui,</p>
  <p>Validóque primi pellimus pulsum impetu?</p>
  <p>≤page=317≥ Aram. Superi tremendum numen! innixus throno</p>
  <p>Tonuit in auro Chosroës, coeli fragor</p>
  <p>Simulatus auro: rore mentito pluit;</p>
  <p>Illinc pependit aurea aligerum cohors,</p>
  <p>Suúmque rigidis prodidit sceptris Deum.</p>
  <p>Chosr. Sic esse placuit: illa quid species tibi</p>
  <p>Aramane nocuit? quo lacessitus furis?</p>
  <p>Aram. Commune probrum est: sydera, &amp; coelum, &amp; Deum</p>
  <p>Mentiris audax, nec times coelo abripi?</p>
  <p>Pharn. Etiamne quâ re sis nocens in me rogas?</p>
  <p>Frater, patérque dicet, &amp; longo nefas</p>
  <p>Transcribet aeuo. Stulte properasti nimis</p>
  <p>Germane: ô iterùm viueres! ô Chosroëm</p>
  <p>Tibi puniendum Syrois integritas daret!</p>
  <p>Quin manibus ora fodio? quin linguam extraho?</p>
  <p>Quin semiuiuas pectoris vello fibras:</p>
  <p>Vnum dolori nec meovulnus sat est.</p>
  <p>Duabus vmbris Chosroem inferias peto.</p>
  <p>Syr. Fiet quod optas, Chosroem inferias dabo,</p>
  <p>Non tibi, sed orbi. Miles in campum rape.</p>
  <p>Vbi Tyrannum tota configat cohors</p>
  <p>Omnia cruore tela sacrilego natent.</p>
  <p>Chosr. Bene est, scelestus proprium damnat nefas</p>
  <p>Fieri iubet, videre quod prohibent Dei.</p>
  <p>At iussa vindex impia aspiciet polus:</p>
  <p>Si quid parentis vota mactati valent,</p>
  <p>≤page=318≥ Longùm execrando scelere non dabitur frui.</p>
  <p>Patieris olim quod facis Syroè scelus.</p>
  <p>Syr. Abripite, diras tartaro, &amp; furiis canat.</p>
  <p>At nos in aulam, reliqua festiuis dies</p>
  <p>Saliat choreis, Persis exeussit iugum</p>
  <p>Libera Tyranno, Chosroës poenas dedit</p>
  <p>Coelo, parenti, Satrapis, mundo, mihi.</p>
  <p>Astraea tandem est vlta naturae probrum,</p>
  <p>Et rapta nato sceptra legitimo dedit.</p>
</div>
<div type="level1" xml:id="back">
  <head>Back</head>
  <p></p>
</div>
</body>
</text>
</TEI>

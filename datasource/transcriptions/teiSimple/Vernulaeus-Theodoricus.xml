<?xml version="1.0" encoding="utf-8"?>
<TEI xmlns="http://www.tei-c.org/ns/1.0">
<teiHeader>
  <fileDesc>
    <titleStmt>
      <title></title>
    </titleStmt>
    <publicationStmt>
    </publicationStmt>
    <sourceDesc>
      <p>Produced by pandoc.</p>
    </sourceDesc>
  </fileDesc>
</teiHeader>
<text>
<body>
<div type="level1" xml:id="front">
  <head>Front</head>
  <p>/</p>
  <p>NICOLAI VERNULAEI</p>
  <p>THEODORICVS</p>
  <p>TRAGOEDIA.</p>
  <p>≤page=133≥</p>
</div>
<div type="level1" xml:id="main">
  <head>Main</head>
  <p></p>
</div>
<div type="level1" xml:id="personae-tragaediae.">
  <head>1. Personae Tragaediae.</head>
  <p>Theodoricus, Rex Italiae.</p>
  <p>Senex.</p>
  <p>Principes Tribunus.</p>
  <p>Reymerus,</p>
  <p>Cyprianus.</p>
  <p>Ioannes, Pontifex.</p>
  <p>Satellites.</p>
  <p>Vindicta.</p>
  <p>Umbra Ioannis Pontifcis</p>
  <p>Boëtius.</p>
  <p>Aulici Sycophantae Symmachus,</p>
  <p>Sylvanus,</p>
  <p>Vitalis</p>
  <p><hi rendition="simple:bold">Chorus Angelorum.</hi></p>
  <p>Elpidia VxorBoëtij.</p>
  <p>’Filii Boëtij Manlius,</p>
  <p>Severinus,</p>
  <p>Amalasuntha, Filia Theodorici.</p>
  <p>Athalaricus, Filius Amalasunthae.</p>
  <p>Justitia Divina.</p>
  <p>Crispus, Puer honorarius Boëtij.</p>
  <p>Calyxtus, Puer honorarius Symmachi.</p>
  <p>Daemones.</p>
  <p>Umbrae Interfectorum.</p>
  <p>Anima Theodorici Regis.</p>
  <p>≤folio=I3≥</p>
  <p>≤page=134≥</p>
</div>
<div type="level1" xml:id="argvmentvm.">
  <head>3. ARGVMENTVM.</head>
  <p>VT uno intuitu Scenam hanc universam videas, Ami¬</p>
  <p>ce lector, en tibi illam aperio. Theodoricus Gotho¬</p>
  <p>rum &amp; Italiae Rex Ioannem Pontifcem virum vitae san¬</p>
  <p>ctitate &amp; miraculis illustrem, quod Constantinopoli apud</p>
  <p>Iustinum Imperatorem Arrianorum templa ritu Catholico</p>
  <p>consecrasset, in carcere inedia &amp; varijs miseriis extin¬</p>
  <p>guit. Deinde Boëtium &amp; Symmachum viros consulares,</p>
  <p>pretiosißima mundi decora, egentium Asyla, Iustitiae de¬</p>
  <p>lubra, cum ab invidis res novas contra Regem moliri dice¬</p>
  <p>reutur, publicatis eorum primo bonis, securi percuti iubet.</p>
  <p>Paulo post cum inter coenandum oblatum ei esset piscis ca¬</p>
  <p>put, arbitratus Symmachi recens interfecti caput esse, ve¬</p>
  <p>hementer territus est, &amp; obrigentibus membris omnibus</p>
  <p>phrenesi correptus, inque lectum delatus, ubi animam con¬</p>
  <p>scientiae stimulis exulceratam velut desperabundus exhala¬</p>
  <p>vit. Mox à Deo iudicatus, aeternum damnatus est, teste</p>
  <p>Divo Gregorio Dialog. Iib. 4. cap. 30. Historiam referunt</p>
  <p>praeter D. Gregorium, Baronius, Procopius, Martianus,</p>
  <p>Carolus Sigonius.</p>
  <p>≤page=135≥</p>
</div>
<div type="level1" xml:id="actvs-primvs.">
  <head>4. ACTVS PRIMVS.</head>
  <p></p>
</div>
<div type="level1" xml:id="argumentum-actus-primi.">
  <head>5. Argumentum Actus primi.</head>
  <p>Theodoricus Ioannem Pontificem in vincula conijci, &amp;
  ˂Theodorcius</p>
  <p>inediâ carcerisque miserijs enecari curat, quod Con¬</p>
  <p>stantinopoli apud Iustinum Imperatorem Arrianorum</p>
  <p>templa ritu Romano consecraverit.</p>
</div>
<div type="level1" xml:id="scena-i.">
  <head>6. SCENA I.</head>
  <p>Theodoricus Rex, Senex.</p>
  <p>THEODORICUS.</p>
  <p>QUid agimus ergo? blandior nunquam mihi</p>
  <p>Fortuna risit: gloriam &amp; pacem manu</p>
  <p>Utraque fraeno. Quisquis armorum globos</p>
  <p>In me tonando strinxit, extinxit suo</p>
  <p>≤line=5≥ Idem arma victus sanguine, &amp; fracto solum</p>
  <p>Mento momordit. Vicimus Reges, Duces,</p>
  <p>Populos, &amp; ipse nostra formidat potens</p>
  <p>Justinus arma; Gentium victrix meos</p>
  <p>Pedes adorat Roma, quae lauros meis</p>
  <p>≤line=10≥ Affundit armis. Si quid optandum est mihi,</p>
  <p>Unum est, ut ipsos sedis aethereae globos</p>
  <p>Haec arma fraenent, pedibus &amp; calcans polos</p>
  <p>Media inter astra laureas figam meas.</p>
  <p>Sen. Felicitatis sic facit stultos favor.</p>
  <p>≤line=15≥ Ignara fati pectora ignorant suum</p>
  <p>Fugiuntque finem: raro prosperitas sapit.</p>
  <p>Vbi multa fulget gloria hic mentis parum est.</p>
  <p>Hic nuper aequus Rex erat, nunc quam levi</p>
  <p>≤folio=I4≥</p>
  <p>≤page=136≥</p>
  <p>Fastu est superbus? omen est, &amp; est timor.</p>
  <p>≤line=20≥ Th. Justinus ille Caesar (hoc nomen mihi</p>
  <p>Fortuna debes) ille Romano jubet</p>
  <p>Dum sacra ritu foedus aspernans meum</p>
  <p>Templa arriana tollit; O sacrum nefas!</p>
  <p>Fidemque nostram tollit; Haec nimia est meae</p>
  <p>≤line=25≥ Desidia dextrae! pellitur quisquis meos</p>
  <p>Ritus fatetur. Restat hoc unum inclyti</p>
  <p>Culmen triumphi, qua patet mundus, fidem</p>
  <p>Firmare nostram. Vel locum Caesar dabit,</p>
  <p>Vel in triumphos ipse concedet meos.</p>
  <p>≤line=30≥ Sen. Sic arrogantis nescius mentis furor</p>
  <p>Frustra laborat. Stare non potest diu</p>
  <p>Quicunque saevas tollit in coelum manus.</p>
  <p>Tantum minari jam potest; nunquam fidem,</p>
  <p>Nunquam Arrianos asseret ritus manu:</p>
  <p>≤line=35≥ Obstabit Aether, Caesar obstabit potens.</p>
  <p>Th. Adsit reversus Pontifex, nam sic reor,</p>
  <p>Ipse Arrianis templa servavit meis,</p>
  <p>Nostramque moto Caesare instaurans fidem</p>
  <p>Foedus sacravit. Nescio quis se rotet</p>
  <p>≤line=40≥ Hic intus ignis, viscera in flammas eunt,</p>
  <p>Et ulceratae mentis exsurgit dolor.</p>
  <p>Forsanne nostras temneret Caesar manus?</p>
  <p>Rideret iras? amplius pectus tumet,</p>
  <p>Et efferati pulsat has cordis fores</p>
  <p>≤line=45≥ Ignitus ardor. Pontifex forsan mea</p>
  <p>Mandata fallax tempsit, explevit sua.</p>
  <p>Per hoc sacratum verticis nostri decus,</p>
  <p>Per sceptra iuro Pontifex poenam dabis.</p>
  <p>≤page=137≥</p>
  <p>Quicunque durâ sancit imperium nece;</p>
  <p>≤line=50≥ Regnare novit, tutius nemo regit</p>
  <p>Quam qui suorum facta jussorum exigit.</p>
  <p>Jubere regum est: exequi jussa, omnium.</p>
  <p>Sen. Hic fons malorum est, inde quod nescis malum</p>
  <p>Impendet alto vertici. Antistes tuis</p>
  <p>≤line=55≥ Parere jussis non potest, mori potest.</p>
  <p>Mors poena non est cum mori votum est reo.</p>
  <p>Et gloriosum tunc mori est, cum pro Deo est.</p>
  <p>Th. Quid hi? quid ad me? subsilit pectus mihi.</p>
</div>
<div type="level1" xml:id="scena-ii.">
  <head>7. SCENA II.</head>
  <p>Tribunus, Theodoricus Rex.</p>
  <p>TRIBUNUS.</p>
  <p>ADest reversus Pontifex, urbem tenet,</p>
  <p>≤line=60≥ Emensus aeqor vela detraxit rati.</p>
  <p>Th. Nempe hoc volebam. Laetus &amp; sospes redit?</p>
  <p>Tri. Laetum, suique compotem voti reor.</p>
  <p>Th. Meique voti? Trib. vereor ut votum tuum</p>
  <p>Explerit ille; Caesar amplexus patrem est,</p>
  <p>≤line=65≥ Et pronus ipsos osculo implevit pedes</p>
  <p>Sese minorem fassus, &amp; mundi caput</p>
  <p>Veneratus illum. Theod. Scilicet mundi caput?</p>
  <p>Tri. Effusus urbe populus è tota ruit,</p>
  <p>Et infulati capitis excelsum decus</p>
  <p>≤line=70≥ Laetus recepit: omnium vox haec fuit</p>
  <p>Vivat Tonanti proximum Christo caput.</p>
  <p>Th. Effare reliqua; desipere Caesar potest.</p>
  <p>Tri. Ingressus urbem lumen extinctum obvio</p>
  <p>Utrumque coeco reddidit? tandem sacra</p>
  <p>≤folio=I5≥</p>
  <p>≤page=138≥</p>
  <p>≤line=75≥ Festis peregit aedibus, dextrum premens</p>
  <p>Solium latusque Caesaris Theod. Solium &amp; latus?</p>
  <p>Latusque dextrum? Trib. Jussit hoc Caesar pius.</p>
  <p>Dein urbe totâ, quaeque circa urbem patent,</p>
  <p>Magnifica ritu templa Romano sacrans</p>
  <p>≤line=80≥ Inde Arrianos expulit. Theod. Dirum nefas!</p>
  <p>Inde Arrianos expulit? nec me timet?</p>
  <p>Nec hos lacertos, nec meas iras timet?</p>
  <p>Inde Arrianos expulit? Nempe haec tibi</p>
  <p>Mandata dederam Pontifex? mundi lues,</p>
  <p>≤line=85≥ Superbe Regum censor. O quantas tibi</p>
  <p>Haec ira poenas, quanta molitur mala!</p>
  <p>Inde Arrianos expulit? nostra impio</p>
  <p>Ritu Quiritum templa sacravit? luat.</p>
  <p>Agedum, Tribune, mente dum mota feror,</p>
  <p>≤line=90≥ Et impiatum perdere hic fas est caput,</p>
  <p>Trahe huc ligatum, vincla &amp; tetrum induat</p>
  <p>Specum sub umbris, morte non unâ cadat.</p>
  <p>Trib. Vincire mandas? Theod. Vincias, mando, volo.</p>
</div>
<div type="level1" xml:id="scena-iii.">
  <head>8. SCENA III.</head>
  <p>Reymerus, Cyprianus, Theodoricus Rex.</p>
  <p>REYMERUS.</p>
  <p>SI mota mens est, siste, da menti moras;</p>
  <p>≤line=95≥ Esse ira prudens non potest: ira est potens,</p>
  <p>Consilia quando caeca succurrunt, nocet.</p>
  <p>Rex crede, non est regium irasci, tuum est</p>
  <p>Et mente certâ, &amp; lege non dubiâ frui.</p>
  <p>Th. Quid? nunquid irae forte succumbam meae?</p>
  <p>≤line=100≥ Rey. Fraenabis iram. Theo. Scilicet quando impium</p>
  <p>≤page=139≥</p>
  <p>Percellit aures facinus, &amp; moti fores</p>
  <p>Impellit animi? Reym. Tunc quidem, ne te tuus</p>
  <p>Abripiat ardor; semper obstandum est, prius</p>
  <p>Quam repat intus dulce commotis malum.</p>
  <p>≤line=105≥ Th. Ubi nullus irae feruor est, agis nihil.</p>
  <p>Rey. Ubi multus irae feruor est, agis scelus.</p>
  <p>Th. Languebo deses? Rey. Consilia prudens cape.</p>
  <p>Th. Mihi nota fraus est, capitis infandi nefas</p>
  <p>Sat usque notum est. Rey. Non reum semper facit</p>
  <p>≤line=110≥ Quicunque defert; Regis audire est prius,</p>
  <p>Tum judicare; poena judicium sequi,</p>
  <p>Praeire nunquam debet; hoc Reges decet,</p>
  <p>Ut lege certâ judicent, iram premunt.</p>
  <p>Th. Jam judicavi, morte non unâ cadet.</p>
  <p>≤line=115≥ Trahatur huc, ligetur: hoc si non decet,</p>
  <p>Mea est voluntas. Cyp. Pontifex tantus tuas</p>
  <p>Ferat catenas? vereor ut mundus tuam</p>
  <p>Accuset iram; omnium mentes movet</p>
  <p>Quicunque celsus patitur, &amp; longos potest</p>
  <p>≤line=120≥ Fletus mereri. Theod. Nempe curabo impium?</p>
  <p>Etiam verebor impium? Cyp. De te omnium</p>
  <p>Vereare famam; morte si tantum premas</p>
  <p>Regem sacrorum, Caesar iratus fremet,</p>
  <p>Arma in te Reges caeteri obvertent sua.</p>
  <p>≤line=125≥ Dicet Tyrannum Populus, &amp; moti minas</p>
  <p>Regis timebit. Theod. Ipse jam vici metum,</p>
  <p>Et nostra cunctis arma diffundunt metum.</p>
  <p>Hanc terra dextram metuit, hanc aequor pavet.</p>
  <p>Verentur omnes hoc meum ferrum Duces.</p>
  <p>≤line=130≥ Nihil est morandum. Cyp. Sanguinem ut sacrum hauriam</p>
  <p>≤page=140≥</p>
  <p>Th. Non innocentem: sanguinem servet tamen;</p>
  <p>Fractus catenis, languida exhaustus fame,</p>
  <p>Paedore turpis, questibus raptus suis</p>
  <p>Exhalet animam. Qui semel non vult mori,</p>
  <p>≤line=135≥ Aliquando lentus millies debet mori.</p>
  <p>Cyp. Crudelitatis est genus duram nece</p>
  <p>Proferre vitam. Cerne, jam prodit; viden,</p>
  <p>Ut istud oris fulget augusti decus?</p>
  <p>Ut est serena mentis immotae quies?</p>
</div>
<div type="level1" xml:id="scena-iv.">
  <head>9. SCENA IV.</head>
  <p>Theodoricus, Ioannes Pontifex, Tribunus.</p>
  <p>THEODORICUS.</p>
  <p>≤line=140≥ BEne est, tenetur. Pontifex Regem vides?</p>
  <p>Colisne Regem? Ioan. Sic decet, nam te suum</p>
  <p>Italia Regem dicit, &amp; Regem colit.</p>
  <p>Th. Tu mene regem, jussa cum temnis mea,</p>
  <p>Etiam fateris? senties regem: jubar,</p>
  <p>≤line=145≥ Jubar istud orbis testor, &amp; flammas poli,</p>
  <p>Seu quae diurno lumine immensum micant,</p>
  <p>Seu noctis illas lucis exiguae faces.</p>
  <p>Decipere Regem non decet. Ioan. Fraudis reum</p>
  <p>Me nulla cernet, testor hunc solem, dies.</p>
  <p>≤line=150≥ Me veritatis fallere haud patrem docet.</p>
  <p>Th. Tu nempe adisti Caesarem? Ioan. Sic est, meum</p>
  <p>Sic postulabat sedis officium sacrae,</p>
  <p>Necessitatis hoc iter nostrum fuit.</p>
  <p>Ecclesiarum vota cum Patrem petunt,</p>
  <p>≤line=155≥ Hinc cum tumultu sacra turbatur quies,</p>
  <p>Et inde luctans Haeresis tollit caput,</p>
  <p>≤page=141≥</p>
  <p>Curare nostrum est creditum nobis gregem.</p>
  <p>Th. Et Arriana tollere est forsan tuum</p>
  <p>Delubra? Ioan. Sic est, munus istud est meum.</p>
  <p>≤line=160≥ Th. Mea templa munus tollere est istud tuum?</p>
  <p>Ioan. Sacrare Christo templa munus est meum,</p>
  <p>Primaeque cura sedis: Indignum polus</p>
  <p>Hoc fulminabit flammeo corpus globo,</p>
  <p>Atraeque merget gurgite ignito stygis,</p>
  <p>≤line=165≥ Hoc si recusem. Mundus his humeris meis</p>
  <p>Inclinat, incubatque; despectat Tonans</p>
  <p>Ab arce coeli, Populus à nostrâ petit</p>
  <p>Manu salutem, conscium pectus mihi</p>
  <p>Hos addit ignes. Faxit obtestor, Deus,</p>
  <p>≤line=170≥ Ne vota fallant, Arrianam tollere est</p>
  <p>Mihi cura sectam. Th. Et Arrianam tollere est</p>
  <p>Tibi cura sectam? Ioan. Deesse non animus potest,</p>
  <p>Dent astra vires. Caesar in votum venit,</p>
  <p>Et Christianam protegit fortis fidem.</p>
  <p>≤line=175≥ Utinam vel istam det tibi mentem Polus!</p>
  <p>Frustra tot istas impio nisu minas,</p>
  <p>Frustra labores sulcipis; nunquam tuâ</p>
  <p>Gens Arriana crescet, aut stabit manu.</p>
  <p>Th. Sic me, measque, scilicet, rides opes?</p>
  <p>≤line=180≥ Rides labores? Sit satis, nunquam diu</p>
  <p>Regi resistes, vindicem actutum dabo</p>
  <p>Fidei Arrianae. Protinus totam hanc manum,</p>
  <p>Et obstinatus sentiat totam hanc manum.</p>
  <p>Abripite, trahite. Ioan. Pontifex nempe hic tuis</p>
  <p>≤line=185≥ Trahitur catenis? Suspice hoc solis jubar,</p>
  <p>Et intonantes metue coelorum domos.</p>
  <p>≤page=142≥</p>
  <p>Nihil vereris? sceptra non vincunt Deum,</p>
  <p>Molitur aequâ fulminis flammas manu.</p>
  <p>Superare nunquam tu meam sedem potes,</p>
  <p>≤line=190≥ Hanc ipse dextrâ fulcit, &amp; firmat Tonans,</p>
  <p>Et concitatas Ditis inferni domos</p>
  <p>Ultro repellit. Theod. Ista, nam satis est, gravis</p>
  <p>Occludet ora carcer: haec jam sit tua</p>
  <p>Tribune cura, vivat &amp; duram trahat</p>
  <p>≤line=195≥ Moriendo vitam. Ioan. Nullus hunc animum timor</p>
  <p>Percellet unquam; quod jubes, gratum esto mori.</p>
  <p>Et grata longis vita producta est malis.</p>
  <p>Signabit iste, quem petis, sanguis fidem.</p>
  <p>Hoc Christianae culmen est laudis, mori,</p>
  <p>≤line=200≥ Nec morte vinci. Me suae jussit Tonans</p>
  <p>Fidei Parentem, sanguine hoc fidem decet</p>
  <p>Sancire nostro. Demete hoc ferro caput,</p>
  <p>Densi per astra coelitum expectant chori:</p>
  <p>Sequar magistrum haud degener vicarius.</p>
  <p>≤line=205≥ Th. Tribune perge, mille per mortes cadat.</p>
  <p>Haec una nostro pectori accedet quies.</p>
  <p>Tri. Istud quod optas, exequar; vinctum trahe,</p>
  <p>Trahe hinc, satelles, incolat clausus specum,</p>
  <p>Et inter umbras sentiat, quod Rex jubet.</p>
</div>
<div type="level1" xml:id="scena-v.">
  <head>10. SCENA V.</head>
  <p>Senex, Ioannes Pontifex, Satelles, Tribunus.</p>
  <p>SENEX.</p>
  <p>≤line=210≥ VErebar istud; concidet Romae caput,</p>
  <p>Et se cruore polluet sancto feri</p>
  <p>Manus Tyranni. Ioan. Quo vocas, agedum sequor,</p>
  <p>≤page=143≥</p>
  <p>Nihil morae est Tribune, conjungo gradum,</p>
  <p>Imo antecedo. Trib. Sequere, nam prope est locus.</p>
  <p>≤line=215≥ Agedum Satelles, exequere, quod Rex jubet.</p>
  <p>Vinclis gravatus, clausus umbrarem specu</p>
  <p>Exhalet animam, viscera exedat fames.</p>
  <p>Ioan. Concede miinus ultimum, ut superos prece</p>
  <p>Coelos adorem. Trib. Munus hoc vltro cape.</p>
  <p>≤line=220≥ Ioan. Coeli Imperator Christe, Telluris Parens,</p>
  <p>Pontique Rector, cujus in terris vices</p>
  <p>Indignus egi luce perfusus tuâ,</p>
  <p>En expetita fulsit ad votum dies,</p>
  <p>Votique compos, quâ tuus fluxit cruor,</p>
  <p>≤line=225≥ Excedo terris: facilis ad poenas vocor,</p>
  <p>Ibo ad cupitam corde non moto necem.</p>
  <p>O illa coeli spatia, qua Divum cohors</p>
  <p>Victorioso laeta procedit gradu</p>
  <p>Et usque &amp; usque libero invadam pede!</p>
  <p>≤line=230≥ Tuos triumphos hic sequi, spolia hic tua,</p>
  <p>Stygem subactam, sanguinis pretium tui,</p>
  <p>Populos redemptos cernere, &amp; laudes tibi</p>
  <p>Cantare mens est. Sed juvat, juvat mori,</p>
  <p>Pro teque, quando sic licet, juvat mori.</p>
  <p>≤line=235≥ Age adde vires. Degener nunquam meum</p>
  <p>Sequar magistrum: si tuas egi vices</p>
  <p>Vivendo Christe, moriar ut soluam vices.</p>
  <p>Unam oro; (nunquid Christe concedes mihi?)</p>
  <p>Unum oro, (at istud jam tuus meruit cruor,)</p>
  <p>≤line=240≥ Unum oro moriens, ne meus, (sed jam meum</p>
  <p>Populum relinquo) Christo, ne populus tuus</p>
  <p>Saevâ Tyranni pressus occumbat manu.</p>
  <p>≤page=144≥</p>
  <p>Tua Roma crescat, &amp; tuae sponsae polus</p>
  <p>Uterque alumnos sentiat. Nimium diu</p>
  <p>≤line=245≥ Nimium Arriana traxit exitium lue.</p>
  <p>Extingue pestem; sanguine hoc si vis meo</p>
  <p>Extingue pestem; munus hoc moriens peto.</p>
  <p>Abeo, Satelles, ut voles, vitam eripe.</p>
  <p>Sat. Hic sub catenis carceris tenebras coles.</p>
  <p>≤line=250≥ Sen. Abi, priusquam vesper occasum ferat,</p>
  <p>Felicis aevi gaudium compos feres.</p>
  <p>Habes petitum tempus, &amp; martyr Poli</p>
  <p>Intrabis Aulam; debitum hoc poscit sibi</p>
  <p>Pietas Fidesque praemium. Vereor tamen,</p>
  <p>≤line=255≥ Vereor Tyranne, non tibi parvo cruor</p>
  <p>Hic stabit unquam. Proferet Phoebus diem,</p>
  <p>(Quam sero velles non daret Phoebus diem!)</p>
  <p>Cum corde tremulo fractus optabis necem hanc</p>
  <p>Patrasse nunquam. Judicem forsan tuum</p>
  <p>≤line=260≥ Aliquando cernes innocentem quem necas.</p>
  <p>Haec coecitatis poena prolabi in malum,</p>
  <p>Nec hoc videre. Facile patratur scelus,</p>
  <p>Animus dolore facile solvi non potest.</p>
  <p>Pulchrum est Tyrannis furere, nec moras pati.</p>
  <p>≤line=265≥ Dolor furorem sequitur, &amp; patitur moras.</p>
</div>
<div type="level1" xml:id="scena-vi.">
  <head>11. SCENA VI.</head>
  <p>Satelles, Ioannes Pontifex, Senex, Chorus Angelorum.</p>
  <p>SATELLES.</p>
  <p>ECcum per artus frigidus gliscit pavor,</p>
  <p>Et pulsat intus pectus, &amp; flectit dolor.</p>
  <p>≤page=145≥</p>
  <p>Hos iste motus Pontifex adfert mihi.</p>
  <p>Exhausta languent viscera, &amp; vitam fames</p>
  <p>≤line=270≥ Paene evolantem pellit. En totus jacet</p>
  <p>Paedore turpis, membra vinclorum grave</p>
  <p>Pondus fatigat; animus immotus tamen</p>
  <p>Lachrymis metuque major arridet Polis.</p>
  <p>Quid? ecce fixo, dum preces voluit, genu</p>
  <p>≤line=275≥ Suspensa coelo lumina, &amp; dextras tenet.</p>
  <p>Ioa. Ecce ecce Christe, soluor, exhaustus cado,</p>
  <p>Haec meta nostra est, fractus aerumnis cado,</p>
  <p>Cadat Arriana pestis, &amp; libens cado.</p>
  <p>O Christe Jesu, te fruar, nam sum tuus.</p>
  <p>≤line=280≥ Sat. Procumbit, eccum fulgor insolitus micat</p>
  <p>Oris verendi, nulla mortis est nota,</p>
  <p>Heu mirus ardet corpore in toto nitor!</p>
  <p>Quid hoc? &amp; aures, &amp; oculos coelum movet.</p>
  <p><hi rendition="simple:bold">CHORUS ANGELORVM.</hi></p>
  <p>O Dive, Martyr inclyte,</p>
  <p>≤line=285≥ Pugnasse iam tandem sat est;</p>
  <p>Subi Triumphum Pontifex.</p>
  <p>Tuo frui Iesu licet.</p>
  <p>Sen. Mors gloriosa lachrymas nullas petit,</p>
  <p>At temperare non potest quisquis pius.</p>
  <p>≤line=290≥ Beate martyr, proximum in terris caput</p>
  <p>Eras Tonanti, nunc tuo aeternum Deo</p>
  <p>Conjunctus haeres. Inde despiciens solum</p>
  <p>Rides Tyrannum. Fregit hic in te suum</p>
  <p>Frendens furorem. dumque te vitâ exuit</p>
  <p>≤line=295≥ Aeternitatis gaudia immensae dedit.</p>
  <p>≤folio=K≥</p>
  <p>≤page=146≥</p>
  <p>Sibi dolorem servat. Hoc Reges habent</p>
  <p>Cum sunt Tyranni, morte se longâ necant</p>
  <p>Alios necando. Christe tu vindex eris.</p>
  <p>Tu Dive Martyr, dum Polos felix tenes,</p>
  <p>≤line=300≥ Populis fave quos voce rexisti tuâ.</p>
  <p><hi rendition="simple:bold">CHORUS.</hi></p>
  <p>Sic coeca mens mortalium,</p>
  <p>Sic coeca mens Regum furit.</p>
  <p>Qui saepe stat, tunc corruit,</p>
  <p>Cum stare firmus cogitat.</p>
  <p>≤line=305≥ Numerare spes mortalium,</p>
  <p>Cum vota flagrant, quis potest?</p>
  <p>At una saepe nox tamen,</p>
  <p>Spes inquietas demetit.</p>
  <p>Quam multa Reges expetunt</p>
  <p>≤line=310≥ Dum pectus ira concoquit,</p>
  <p>Aut dum libido perfurit?</p>
  <p>Hora una: vota concidunt.</p>
  <p>Haec sors dolenda Regibus,</p>
  <p>Quod sapere soli dum volunt,</p>
  <p>≤line=315≥ Rationis excludunt facem,</p>
  <p>Ac tum sciunt quod nesciunt.</p>
  <p>Quis effugiat orbis Deum?</p>
  <p>Late videre dum potest,</p>
  <p>Punire latè idem potest:</p>
  <p>≤line=320≥ Impendet aether undique.</p>
  <p>Hic teste vivimus Deo,</p>
  <p>Nos cernit ille &amp; judicat:</p>
  <p>Dum judicat poenam parat,</p>
  <p>Effugere poenam quis potest?</p>
  <p>≤page=147≥</p>
  <p>≤line=325≥ Non est satis si te fugax</p>
  <p>Diadema velet verticis,</p>
  <p>Rex esse peccans non potest.</p>
  <p>Rex est sui victor potens.</p>
  <p>Cohibendus est mentis furor,</p>
  <p>≤line=330≥ Furor esse prudens non potest,</p>
  <p>Regum Charybdis est furor,</p>
  <p>Hic naufragi Reges cadunt.</p>
  <p><hi rendition="simple:bold">Finis Actus Primi.</hi></p>
</div>
<div type="level1" xml:id="actvs-secvndvs.">
  <head>15. ACTVS SECVNDVS.</head>
  <p></p>
</div>
<div type="level1" xml:id="argumentum-actus-secundi.">
  <head>16. Argumentum Actus secundi.</head>
  <p>Theodoricus Boëtium &amp; Symnmachum Clarißimos Romae</p>
  <p>viros per subornatos accusatores confictis adulterinis</p>
  <p>litteris perduellionis insimulari curat, &amp; in carcerem</p>
  <p>detrudit, ubi ab Elpidia Boëtij uxore invisuntur.</p>
</div>
<div type="level1" xml:id="scena-i.-1">
  <head>17. SCENA I.</head>
  <p>Vindicta, Vmbra Ioannis Pontificis, Angelus.</p>
  <p>VINDICTA.</p>
  <p>ERgo supremum Pontifex egit diem</p>
  <p>≤line=335≥ Nigro cruenti carceris clausus specu?</p>
  <p>Illud verendum cecidit, &amp; coelo &amp; solo</p>
  <p>Caput infulatum? Concidit fidei Parens?</p>
  <p>Rector salutis? Prima lex mundi? jacet.</p>
  <p>Et istud astra cernere sacrilegum nefas?</p>
  <p>≤folio=K2≥</p>
  <p>≤page=148≥</p>
  <p>≤line=340≥ Istud pudendum ferre coeligenas scelus?</p>
  <p>Beate rerum Conditor, cujus tremunt</p>
  <p>Elementa nutum, cujus ad vocem pavent</p>
  <p>Commota ventis aequora &amp; stygij lacus,</p>
  <p>Nullum rubenti desilit fulmen manu?</p>
  <p>≤line=345≥ Non increpatos nubium impellis globos,</p>
  <p>Totoque caelo, fulmine &amp; toto tonas?</p>
  <p>Cur haeret Aether? vindices vibra faces,</p>
  <p>Errare fulmen non potest, ruptâ jace</p>
  <p>E nube flammas, innocens flammae caput</p>
  <p>≤line=350≥ Nullum perurent. Lentus hoc Divum Pater,</p>
  <p>Ei lentus istud concoquis Regis nefas?</p>
  <p>En umbra sacri capitis. O tandem Tonans</p>
  <p>Adverte dextram, vindicem te Mors Deum,</p>
  <p>Natura justam mota vindictam petit.</p>
  <p>≤line=355≥ Vm. Adsum evocata, desero sedes poli</p>
  <p>Aeternitatis conscias longae plagas.</p>
  <p>Mors grata nuper istud ut duret nefas,</p>
  <p>Ut hic Tyrannus debilem mactet gregem?</p>
  <p>Vin. Non expiatum debitâ poenâ scelus</p>
  <p>≤line=360≥ Gradus est futuri sceleris. O rerum Arbiter!</p>
  <p>O juste vindex! increpa nimbo polos</p>
  <p>Ne laeta sceleris regna sint tanti diu.</p>
  <p>Vindicta praesto sum tibi; En dirum manus</p>
  <p>Vibrat flagellum laeva, fulmineum rotat</p>
  <p>≤line=365≥ En dextra ferrum. Sero maturum scelus</p>
  <p>Irritat astra, sero vesanus furor</p>
  <p>Supplicia sentit, sed tamen, tandem tamen</p>
  <p>Indigna dignam culpa vindictam ferat.</p>
  <p>Vm. Nondum reliquit cura commissi gregis</p>
  <p>≤line=370≥ Animum fidelem, gaudia inter &amp; polos</p>
  <p>≤page=149≥</p>
  <p>Supra tonantes creditae quondam juvat</p>
  <p>Meminisse plebis. Magne Divorum Parens,</p>
  <p>Tuam Arriana vexet hic sponsam Haeresis?</p>
  <p>Et usque? &amp; usque? Ang. Quod decet, quod jam cupit</p>
  <p>≤line=375≥ Vindicta, fiet. Sanguis oppressi Patris</p>
  <p>Commovit Astra, jusque coelorum petit.</p>
  <p>Concessa mors est. Vin. Ibo, concessam dabo</p>
  <p>Vindicta mortem, flammeâ hac monstrum cadat</p>
  <p>Immane dextrâ, judice insurgam Deo.</p>
  <p>≤line=380≥ Ang. Nondum est voluntas: victimas coelum novas</p>
  <p>Expectat, ille quâ fuerit saevus manu,</p>
  <p>Et impotenti mente quâ patrat nefas</p>
  <p>Alium immolabit sanguinem dirus sibi;</p>
  <p>Praeclara mundi lumina extinguet nece,</p>
  <p>≤line=385≥ Decora alta Romae concident, Patere has moras</p>
  <p>Haec est voluntas Numinis Vmb. Magni parens</p>
  <p>Benigne mundi, justus es, sed es bonus.</p>
  <p>Iterum cruoris flumina undabunt sacri?</p>
  <p>Iterum verendi plebis occumbent patres?</p>
  <p>≤line=390≥ Sic crescet istud Gothici ferri nefas?</p>
  <p>Fiat, voluntas justa semper est tua.</p>
  <p>Atros per ignes, &amp; per enses, &amp; cruces,</p>
  <p>Plebs Christiana crescit, &amp; prendit polos.</p>
  <p>Causa est vigoris funus, &amp; clades novos</p>
  <p>≤line=395≥ Animos reponit. Surgit haec quando cadit,</p>
  <p>Et cum secatur, pullulat. Laetor mihi</p>
  <p>Et laetor illi: non perit plebs quae perit.</p>
  <p>Vin. Satis est inexpiatus hic tantum furor</p>
  <p>Poenas moratur, sentiet Regum Deum</p>
  <p>≤line=400≥ Et fulminantis sentiet coeli globos.</p>
  <p>Exurge Phoebe, Phoebe festina diem</p>
  <p>≤folio=K3≥</p>
  <p>≤page=150≥</p>
  <p>Diem futurae, cum jubet coelum, necis.</p>
  <p>Veniet, paratum Phoebus accelerat diem.</p>
  <p>Justitia coelo lapsa discutiet forum.</p>
  <p>≤line=405≥ Effugere non est Judicis dextram Dei.</p>
</div>
<div type="level1" xml:id="scena-ii.-1">
  <head>18. SCENA II.</head>
  <p>Theodoricus, Senex, Reymerus, Principes.</p>
  <p>THEODORICUS.</p>
  <p>OCcubuit ergo Pontifex, vitam expuit.</p>
  <p>Nempe hoc decebat, disceret fato suum</p>
  <p>Regem vereri: regis obsequium decet</p>
  <p>Firmare morte. Vah! quid est? retro cadit,</p>
  <p>≤line=410≥ Et congelato pectore incumbit sibi</p>
  <p>Animus pavescens. Anime quid felix times?</p>
  <p>Sen. Esse sine longo non potest nocens metu.</p>
  <p>Nec esse felix animus in culpâ potest.</p>
  <p>Th. Surge anime, surge, vixit, &amp; fato silet</p>
  <p>≤line=415≥ Turbator ille pectoris praesul mei;</p>
  <p>Evisceratum dira decoxit fames.</p>
  <p>Quid est? quid horres?Sen, Intus est quod tu times,</p>
  <p>Sceleratus animus se timet. Th. Fallor? quid est?</p>
  <p>An ille nondum mortis intravit lacum?</p>
  <p>≤line=420≥ Defoedat auras rursus, &amp; rursus meis</p>
  <p>Occurrit oculis? Anime jam totus cadis;</p>
  <p>Augetur intus pectoris fracti gelu.</p>
  <p>Sen. Sic semper oculos vexat, &amp; ludit scelus</p>
  <p>Non expiatum: certus est hominis comes,</p>
  <p>≤line=425≥ Occlude lumen, attamen cernes scelus.</p>
  <p>Oblitus esse non potest nocens sui,</p>
  <p>≤page=151≥</p>
  <p>Tremunt pedes, horrent manus, animus pavet</p>
  <p>Cum mente foeda conscium pectus furit.</p>
  <p>Th. Aliquidne cerno? fallor? an cerno nihil?</p>
  <p>≤line=430≥ Perge anime felix, turbine occulto sibi</p>
  <p>Mens saepe rapta ludit, &amp; nescit suum</p>
  <p>Ignara lusum. Pontifex nunquid tamen</p>
  <p>Utrumque versat lumen, &amp; dubio mihi</p>
  <p>Etiam sepultus cernitur? Sen. Sic est, tibi</p>
  <p>≤line=435≥ Etiam sepultus cernitur: semper redit</p>
  <p>Etiam sub atrâ nocte commissum scelus.</p>
  <p>Homicida semper, quem trucidavit videt.</p>
  <p>Th. Imbellis anime, pone fallentem metum,</p>
  <p>Non est nec istum cernis; invadas diem;</p>
  <p>≤line=440≥ Timere magnos non decet Reges: Sen. Decet</p>
  <p>Tamen nocentes: ponere hic frustra metum</p>
  <p>Nocens laboras. Th. Alia jam vacuo mihi</p>
  <p>Curare fas sit: spectra Reges non timent.</p>
</div>
<div type="level1" xml:id="scena-iii.-1">
  <head>19. SCENA III.</head>
  <p>Sylvanus, Vitalis, Theodoricus, Senex.</p>
  <p>SYLVANUS.</p>
  <p>VItalis, eccum turbido tristis gradu,</p>
  <p>≤line=445≥ Ut Rex anhelat? Vit. Commodum tempus tuę</p>
  <p>Sylvane fraudi est, &amp; meis aptum dolis.</p>
  <p>Utamur ergo. Syl. Finge, nam fraudes valent</p>
  <p>Fingendo tantum; quem potes vultum induc,</p>
  <p>Vultumque muta. Vit. Quod doces, artis meae est.</p>
  <p>≤line=450≥ Sen. En rursus isti sceleris authores novi,</p>
  <p>Simulando Regem in facinus horrendum trahent,</p>
  <p>≤folio=K4≥</p>
  <p>≤page=152≥</p>
  <p>Palatiorum sunt canes, pestes, lues.</p>
  <p>Th. Mens inquieta est; corde commoto feror;</p>
  <p>Ut semper aequor fluctibus motis furit</p>
  <p>≤line=455≥ Pacemque nescit, nostra sic semper novis</p>
  <p>Agitata curis vita securam capit</p>
  <p>Nunquam quietem. Silv. Tempus est, pallor genas</p>
  <p>Vtrasque cingat, lachrymae ex oculis fluant.</p>
  <p>Vit. Nunquam timoris signa majoris dedi.</p>
  <p>≤line=460≥ Artus tremiscunt, lingua confundit sonos.</p>
  <p>Sen. Vt ecce mutant omnia ut nectant dolos?</p>
  <p>Timor iste fraus est, lachrymis tegitur dolus.</p>
  <p>Th. Quid hi? quid iste tristis in vultu color?</p>
  <p>Quid tot per ora lachrymae? Silv. Pro te est dolor,</p>
  <p>≤line=465≥ Ploramus isto Regiam fletu necem.</p>
  <p>Th. Etiamne demens mente turbatâ furis?</p>
  <p>Meamne fletis vos necem? vivi necem?</p>
  <p>Vit. Patriae ruinam flemus, &amp; legis necem.</p>
  <p>Occidimus omnes, vel tuâ tu Rex manu</p>
  <p>≤line=470≥ Fatoque serva, vel fuge: horrendum, ferum,</p>
  <p>Dirum, cruentem Patriae impendet malum.</p>
  <p>Th. Quid est? quid instat? fare. Sil. Per dextram tuam</p>
  <p>Per istud alti verticis sacrum decus,</p>
  <p>Succurre Princeps, Patriae, Romae, tibi.</p>
  <p>≤line=475≥ O Parricidas! venditum est Regis caput.</p>
  <p>Heu! corde fracto labor, &amp; fauces silent.</p>
  <p>Th. Exprome totum. Vit. Dum jubes vincam metus,</p>
  <p>Quanquam per artus horridum serpit gelu.</p>
  <p>Jam jam cruentas Patriae immittet faces.</p>
  <p>≤line=480≥ Et cuncta vertet Caesar; hic stabit cinis</p>
  <p>Ubi templa surgunt, funerum cumuli vias</p>
  <p>Urbis replebunt, ipse flammantes agens</p>
  <p>≤page=153≥</p>
  <p>Victor quadrigas seruidis cives rotis</p>
  <p>Proscindet. Eheu Rex fuge, aut dirum nefas</p>
  <p>≤line=485≥ Averte dextrâ. Silv. Patriae extinguent tuo</p>
  <p>Cineres cruore, funus ut vastas tuum</p>
  <p>Tegat ruinas; sanguis &amp; sanguis vijs</p>
  <p>Undabit ingens omnibus, flammae undique.</p>
  <p>Mixtusque flammis undique errabit cruor.</p>
  <p>≤line=490≥ Si fata cogunt, Patriam involuat cinis,</p>
  <p>Tu vive saltem, &amp; vertici parcant tuo</p>
  <p>Quicunque sceptris invident Divi tuis.</p>
  <p>Th. O facinus! &amp; me, &amp; Patriam eversam dabunt?</p>
  <p>Quinam istud audent facinus in nostrum caput?</p>
  <p>≤line=495≥ Vit. Qui mansueti regis eludunt fidem,</p>
  <p>Et laureatis fascibus Romam premunt.</p>
  <p>Qui te tuasque perfidi rident minas.</p>
  <p>Inopumque mortes civium in lucrum trahunt.</p>
  <p>Th. Effare nomen. Vital. Elevat nomen fidem.</p>
  <p>≤line=500≥ Non ipse credes: Symmachus. Theod. Vah! ô fidem!</p>
  <p>Coniurat in me Symmachus? nostrum sitit</p>
  <p>Etiam cruorem Symmachus? Vital. Boëtius,</p>
  <p>Th. Quid rursus? &amp; Boëtius? Terrae lues!</p>
  <p>Etiam Boëtius? O sacrum Diti caput!</p>
  <p>≤line=505≥ Istudne sceptrum, purpuram hanc, &amp; hoc mei</p>
  <p>Diadema rapere verticis? nostrum pede</p>
  <p>Calcare corpus? sanguine infandas meo</p>
  <p>Maculare dextras? O fidem! jam me mei</p>
  <p>Paenitet amoris. Senex. Scilicet Regem viri</p>
  <p>≤line=510≥ Qui sanctitatis luce, qui vitâ optimi</p>
  <p>Unquam trucident. Jam doli perdunt fidem.</p>
  <p>Sil. Dubia esse non potest fides; tabulas vide.</p>
  <p>Haeresne Princeps? litterae accusant reos,</p>
  <p>≤folio=K5≥</p>
  <p>≤page=154≥</p>
  <p>Cape, cerne, perlege, inspice hoc signum simul,</p>
  <p>≤line=515≥ Et annulorum nosce, dum fas est fidem.</p>
  <p>Sen. Adulterinas perfidâ tabulas manu</p>
  <p>Scripsere. Quantum, heu! improbae mentis potest</p>
  <p>Audax voluntas! Th. Certa fraus, certum est scelus</p>
  <p>Mora nulla, vinctos huc trahe, &amp; duris cito</p>
  <p>≤line=520≥ Constringe vinclis. Perge, jam teneo scelus,</p>
  <p>Tribune perge. Sen. Jam tenes fictos dolos,</p>
  <p>Fraus dira tales in viros nunquam cadit.</p>
  <p>Decipere justi nesciunt, multis dolis</p>
  <p>Falluntur ipsi: facile mentiri est malis.</p>
</div>
<div type="level1" xml:id="scena-iv.-1">
  <head>20. SCENA IV.</head>
  <p>Theodoricus, Reymerus, Cyprianus.</p>
  <p>THEODORICUS.</p>
  <p>≤line=525≥ QUam misera sors est Principum! Nam hostes habent,
  Hostes amicos; Regibus cuncti invident,</p>
  <p>Nostraeque sortis splendor invidiam trahit.</p>
  <p>Et consulares purpuram nostram viri ˂ consulates</p>
  <p>Nostrosque fasces ambiunt? nimium est scelus.</p>
  <p>≤line=530≥ Consurge quisquis est furor, totum tibi</p>
  <p>Jam pando pectus, ira flammantem trahe,</p>
  <p>Et pelle mentem. Rey. Magne Rex rursum vide</p>
  <p>Ne forte pectus ira transversum ferat.</p>
  <p>Est ira Regum scopulus, impingunt levi</p>
  <p>≤line=535≥ In hunc tumultu. Th. Quisquis irasci nequit</p>
  <p>Cum vita petitur, cum cruor dandus neci est,</p>
  <p>Indignus ista est luce, Cyp. Sed causam vide.</p>
  <p>Forsan negabunt ante delatum nefas.</p>
  <p>Th. Semper nocentes crimen objectum negant.</p>
  <p>≤page=155≥</p>
  <p>≤line=540≥ Rey. Etiam innocentes. Qui arguit nondum fidem</p>
  <p>Facit arguendo. Cyp. Cogita qui sint viri;</p>
  <p>Persona saepe crimini adjungit fidem.</p>
  <p>Vterque consularis: &amp; credas scelus?</p>
  <p>Vterque vitâ sanctus: &amp; credas malos?</p>
  <p>≤line=545≥ Vterque sapiens: &amp; putes Regi invidos?</p>
  <p>Th. Ista ista nunquam pectora invidiâ carent.</p>
  <p>Ingenia magna ferre non possunt Duces.</p>
  <p>Hîc delitescit Ambitio, fraudes latent.</p>
  <p>Rey. Tunc quando probitas nulla commendat viros,</p>
  <p>≤line=550≥ Probitatis isti nomen &amp; famam ferunt.</p>
  <p>Clarum Boëtij nomen est, orbis stupet,</p>
  <p>Amant Quirites &amp; colunt, Caesar fovet.</p>
  <p>Et ille sanctâ Symmachus vitâ probus,</p>
  <p>Vrbis columna, saeculi eximium decus.</p>
  <p>≤line=555≥ Th. Quos vulgus effert, improbos Reges habent.</p>
  <p>Odere Reges qui levem plebem colunt.</p>
  <p>Cyp. Odisse Reges non potest quisquis sapit.</p>
  <p>Vbi probitas, fides, pudor, Divum timor,</p>
  <p>Ibi esse nulla fraus potest. Audi reos.</p>
  <p>≤line=560≥ Th. Fecere fraudem litterae notam satis,</p>
  <p>Punire restat. Rey. Altera est semper tibi</p>
  <p>Pars audienda. Theod. Crimine in dubio licet,</p>
  <p>Nunc expiandum facinus est certum nece.</p>
  <p>Ausi execrandum perfido voto nefas,</p>
  <p>≤line=565≥ Mactare Regem, Patriae incensae rogos</p>
  <p>Cadaverum replere funestâ strue.</p>
  <p>Per astra juro debitas poenas dabunt.</p>
  <p>Rey. Sed innocentes ne luant poenas vide.</p>
  <p>Adsunt sereni, judicem nullum timent.</p>
  <p>≤line=570≥ Bene conscij nam pectoris semper nota est</p>
  <p>≤page=156≥</p>
  <p>Spectare sicco judicem vultu suum.</p>
  <p>Cyp. Reos tribunal non facit, crimen facit.</p>
</div>
<div type="level1" xml:id="scena-v.-1">
  <head>21. SCENA V.</head>
  <p>Theodoricus, Boëtius, Symmachus, Reimerus,</p>
  <p>Cyprianus. ˂Cypriauus</p>
  <p>THEODORICUS.</p>
  <p>NOn ad tribunal, nimius est noster favor</p>
  <p>Jam jam ad sepulchrum vos trahi tanti reos</p>
  <p>≤line=575≥ Sceleris decebat; ad cruces, &amp; ad rogos.</p>
  <p>Indigna capita! monstra naturae! mei</p>
  <p>Prodigia regni! Juris exitium sacri!</p>
  <p>Istud decebat? velle, (vah dirum nefas!</p>
  <p>Vix ecce crimen voce luctanti loquor)</p>
  <p>≤line=580≥ Velle impiatas in caput Regis manus,</p>
  <p>In pectus istud abdere immites manus!</p>
  <p>Haurire nostrum sanguinem? Patriam ignibus</p>
  <p>Delere missis? vendere hoc regnum meum?</p>
  <p>Boët. Si Judicem te Rex facis, quis nos reos?</p>
  <p>≤line=585≥ Idem esse Judex, arguere &amp; idem nequit.</p>
  <p>Cerno hòc tribunal, veneror, &amp; si vis, probo.</p>
  <p>Quis ad tribunal arguit? quodnam est scelus?</p>
  <p>Accusat ira forsan, invidia opprimit.</p>
  <p>Th. En hae scelestos arguunt tabulae reos.</p>
  <p>≤line=590≥ Agnoscis istas litteras? Boët. Non sunt meae.</p>
  <p>Th. Huc cerne, nunquid hoc tuae est signum manus?</p>
  <p>Boët. Non est, nec istud scripsit haec unquam manus.</p>
  <p>Th. Simulare frustra verba contendis: tuum est</p>
  <p>Istud sigillum. Boët. Non meum est, quisquis dedit</p>
  <p>≤page=157≥</p>
  <p>≤line=595≥ Adulteravit improbus signum meum.</p>
  <p>Th. Nihil hic fateris? Boët. Nil scio: nec est mea</p>
  <p>Fraus ulla mentis, innocens, constans, loquor.</p>
  <p>Th. Sic innocentem se facit quisquis nocens,</p>
  <p>Bonus est scelestus quando formidat forum.</p>
  <p>≤line=600≥ Boët. Mens nostra nullo languet, aut trepidat metu.</p>
  <p>Jube quod optas, horridam, si vis, necem,</p>
  <p>Intrepidus enses, &amp; tuos cernam focos.</p>
  <p>Th. Quid tu? tuamne Symmache his nosti manum?</p>
  <p>Sym. Hic nulla nostra est. Th. Annuli signum tui?</p>
  <p>≤line=605≥ Sym. Nec istud usquam cerno, confictum tuae</p>
  <p>Habent tabellae; video, cognosco dolos:</p>
  <p>Invidia nostrum saeva pertentat caput.</p>
  <p>Tb. Dicenda causa est, litterae hae clamant scelus:</p>
  <p>Mens certa vobis Caesari nostrum fuit</p>
  <p>≤line=610≥ Aperire Regnum, vendere hoc illi caput,</p>
  <p>Cremare Romam, perdere Italiam ignibus,</p>
  <p>Et adhuc, Boëti, sancta libertas placet?</p>
  <p>Boët. Audire si, Rex, me cupis, pro me loquar.</p>
  <p>Dicenda mentem causa non terret meam,</p>
  <p>≤line=615≥ Hanc ille novit Arbiter rerum Tonans,</p>
  <p>Qui sceptra Regum lege dispensat sua,</p>
  <p>Et fata vivis dividit. Semper mihi</p>
  <p>Invisa magnae servitus Romae fuit.</p>
  <p>Vox ista cordis liberi est. Regem pati</p>
  <p>≤line=620≥ Patique legem, (nam decet) possum, &amp; volo.</p>
  <p>Utinam benignus, facilis, &amp; certus boni,</p>
  <p>Dum culmen illud inclyti regni tenes</p>
  <p>Romamque fraenas, viveres: vacuo tibi</p>
  <p>Rotatur Aether fornice, &amp; fulmen Tonans</p>
  <p>≤line=625≥ Nullus minatur; pectus inflammat tuum</p>
  <p>≤page=158≥</p>
  <p>Avara Erynnis impias armat manus</p>
  <p>Crudelis ardor, ipse defoedat cruor.</p>
  <p>Pudet intueri civium exesas domos</p>
  <p>Laniata passim viscera, exhaustos lares</p>
  <p>≤line=630≥ Gementis urbis. Haec tui efficiunt canes,</p>
  <p>Ista Aulicorum turba monstrorum ferox.</p>
  <p>Rex ipse pateris &amp; vides, forsan jubes.</p>
  <p>Videre, ferre, perpeti, nunquam meus</p>
  <p>Sustinuit ardor. Inde cum fasces mihi</p>
  <p>≤line=635≥ Et consularem purpuram Roma annuit,</p>
  <p>Inopum misertus, obstiti, miseros manu</p>
  <p>Utrâque juvi, sustuli furta &amp; neces,</p>
  <p>Repuli rapinas. Hinc mihi objectum scelus.</p>
  <p>Invidia finxit illud, accusat furor.</p>
  <p>≤line=640≥ Vindicta nempe quaeritur. Causam vides,</p>
  <p>Scit Roma causam, tristis est, quisquis bonus:</p>
  <p>Th. Haec innocentem verba non faciunt virum.</p>
  <p>Quid tu? quid adfers? fare, ne fingas, cave.</p>
  <p>Sym. Orare causam, si jubes, crimen nego.</p>
  <p>≤line=645≥ Tabulas paratas objicis, tabulas nego.</p>
  <p>Haec causa tota est; ipse finxisti scelus,</p>
  <p>Idem probare litteris fictis cupis.</p>
  <p>Quid Histriones arguunt? quod Rex jubet.</p>
  <p>Hac lege Roma jam tui cives cadunt.</p>
  <p>≤line=650≥ Quicunque civis est probus, satis est nocens.</p>
  <p>Quicunque crimen impedit, satis est reus.</p>
  <p>Peccare fas est; facere, cum possis, benè</p>
  <p>Crimen vocatur. Nullus est Romae pudor,</p>
  <p>Pietas, fides, jus, aequitas, leges, amor</p>
  <p>≤line=655≥ Cessêre ferro: fortior regnat manus,</p>
  <p>Et jura gladius dicit, &amp; legem jubet</p>
  <p>≤page=159≥</p>
  <p>Atrox libido. Regimen hoc, Rex, est tuum,</p>
  <p>Juvare leges dum volo, fio reus.</p>
  <p>Namque impedire scelera damnatum est scelus.</p>
  <p>≤line=660≥ Aude aliquid, artes tolle, cervicem dabo,</p>
  <p>Deprome ferrum, sat scio, mortem petis</p>
  <p>Et hunc cruorem. Scilicet Patriae imminet</p>
  <p>Caesar vocatus, sancta libertas placet,</p>
  <p>Italia nostra tota jam flammas timet.</p>
  <p>≤line=665≥ Ubi miles ergo, &amp; vincula, &amp; tela, &amp;
  faces?</p>
  <p>En causa, nulla est, Regis est tantum furor.</p>
  <p>Th. Parata mortis vincula &amp; flammae &amp; rotae</p>
  <p>Aliud superbis pectus, &amp; vocem dabunt.</p>
  <p>Reduc Tribune, carcere occluso tene,</p>
  <p>≤line=670≥ Parata mors est. Boët. Nulla mors Boëtium</p>
  <p>Terrebit unquam. Sym. Symmachus nullam timet.</p>
  <p>Praeivit ille Pontifex, Patrem sequar.</p>
  <p>Th. Deduc Tribune, carceri hoc manda nefas:</p>
  <p>Supplicia noctis suggeret tempus nova.</p>
  <p>≤line=675≥ Rey. Consilia Regi suggeret tempus nova.</p>
  <p>Male esse nequeunt conscij, qui sic agunt.</p>
  <p>Th. Mens ista nimium contumax facit reos.</p>
  <p>Cyp. Aliquando, constans saepius negat reos.</p>
</div>
<div type="level1" xml:id="scena-vi.-1">
  <head>22. SCENA VI.</head>
  <p>Senex, Elpidia, Manlius, Severinus,</p>
  <p>Boëtius, Symmachus.</p>
  <p>SENEX.</p>
  <p>FAcile est Tyrannis facere, cum mandant, reos,</p>
  <p>≤line=680≥ Etiam innocentes: criminis ficti dolus</p>
  <p>Effugere lucem non potest: mors est tamen</p>
  <p>≤page=160≥</p>
  <p>Jam certa vinctis. Ecce sed Boëtij</p>
  <p>Praeclara conjux. Quanta tibi restant mala?</p>
  <p>Elp. O misera conjux! misera Nata! te Patrem</p>
  <p>≤line=685≥ An te maritum moesta perquiram prius?</p>
  <p>Ubi es Boëti chare conjux nunc ubi es?</p>
  <p>O genitor! &amp; tu jam mihi ereptus fugis?</p>
  <p>Et hunc, &amp; illum, lachrymae, charum Patrem,</p>
  <p>Charum maritum quaerite: amborum mea est</p>
  <p>≤line=690≥ Jactura, perdo conjugem, perdo Patrem.</p>
  <p>Venite Nati, parvuli si quid queunt,</p>
  <p>Lachrymando ocelli, fontibus totis fluant,</p>
  <p>Quod quaero, vestrum est; conjugem volo, vos Patrem;</p>
  <p>Patrem requiro, vos avum: juncto gradu</p>
  <p>≤line=695≥ Eamus omnes, squalidus carcer tenet</p>
  <p>Vestros amores &amp; meos. Man. Quae sors Patrem</p>
  <p>Eripuit ergo mater? Elp. Haec sors quae bonos</p>
  <p>Invadit omnes, dira, truculenta, effera.</p>
  <p>Sev. An aeger ergo est genitor, &amp; tristi jacet</p>
  <p>≤line=700≥ Langore pressus? Elp. Pressus, oppressus jacet.</p>
  <p>Premit Tyrannus, invidi insontem opprimunt.</p>
  <p>Eamus, eccum carcer, admittunt fores.</p>
  <p>Quid heu? &amp; istos intuor vultus meos?</p>
  <p>Istud mariti pectus, &amp; pectus Patris?</p>
  <p>≤line=705≥ En in catenis? perfide, immanis, ferox,</p>
  <p>Truculente Princeps, vinculis artus premis</p>
  <p>Istos seniles? Lumina &amp; certas tuae</p>
  <p>Urbis columnas? parcite, impatiens feror.</p>
  <p>Amplectar ista vincula, &amp; lachrymis rigem:</p>
  <p>≤line=710≥ Rigate Nati, lachrymae in tales cadant</p>
  <p>Vestrae catenas, flere virtutem licet,</p>
  <p>His illa premitur vinculis: Patrem atque avum</p>
  <p>≤page=161≥</p>
  <p>Ijsdem rigatis lachrymis. Boët. Conjux tuos</p>
  <p>Compesce fletus, non decet Boëtium</p>
  <p>≤line=715≥ Deflere, nullum Symmachus fletum petit.</p>
  <p>Elp. Decet maritum flere, sum conjux tua;</p>
  <p>Decet Parentem, Nata sum, Genitor, tua.</p>
  <p>Nec hi parentem flere, nec possent avum?</p>
  <p>Natura vinci non potest: tollas patrem,</p>
  <p>≤line=720≥ Tollas maritum, lachrymas ponam meas.</p>
  <p>Amantis ardor conjugis nunquam latet.</p>
  <p>Boët. Imbellis ardor iste. Elp. Fortis est amor,</p>
  <p>Diligere multum non potest, quem non movent</p>
  <p>Aerumnae amici: non bene est magno dolor</p>
  <p>≤line=725≥ Ingens amori junctus, excedit modum.</p>
  <p>Boët. Adhibere fraenum convenit. Elp. Nullum capit</p>
  <p>Sincerus ardor. Nempe te siccis Patrem</p>
  <p>Intuear oculis? nunc ubi est frontis decus?</p>
  <p>Ubi pulchra Laurus? purpura &amp; fasces tui</p>
  <p>≤line=730≥ Paedore turpis, vinculis pressus jaces.</p>
  <p>Sym. Et flere velles ista Fortunae bona?</p>
  <p>Sorti resigno purpuram &amp; laurum meam.</p>
  <p>Dedit illa, rursus abstulit: virtus mihi est</p>
  <p>Aeterna laurus, rapere sors hanc non potest.</p>
  <p>≤line=735≥ Inter catenas splendicat; non sum minor</p>
  <p>Etiam remotâ purpurâ, haec pondus fuit</p>
  <p>Onusque mentis. Elp. Genitor, hic auget meum</p>
  <p>Sermo dolorem; perdere est talem dolor</p>
  <p>Major parentem. Sym. Certa lex est omnium</p>
  <p>≤line=740≥ Nasci, morique; Nata, me tali decet</p>
  <p>Parere legi: seu Tyrannus, seu ferat</p>
  <p>Natura mortem, haud interest: pulchram facit</p>
  <p>Mens pulchra mortem. Boët. Lachrymas nondum tuas</p>
  <list type="ordered:upperalpha">
    <item n="12">
    </item>
  </list>
  <p>≤page=162≥</p>
  <p>Dilecta conjux sistis. Elp. Ut sistam petis</p>
  <p>≤line=745≥ Moriente sponso? quem video vivum, fleo</p>
  <p>Heu moesta nimium, mortuum, nam me tuam</p>
  <p>Conjux relinquis, &amp; tuos natos Parens.</p>
  <p>Boët. Quid ista vita est? vita muscarum est bonum,</p>
  <p>Indigna fletu. Nec tuum totum auferet</p>
  <p>≤line=750≥ Mors una sponsum; cor meum virtus sibi,</p>
  <p>Doctrina famam vendicat. Vixi tibi</p>
  <p>Natisque vixi, Gloriam linquo meam</p>
  <p>Illis, tibique. Roma te Boëtij</p>
  <p>Venerata dicet conjugem, &amp; pro me, meos</p>
  <p>≤line=755≥ Natos amabit. Parvuli amplexum Patris</p>
  <p>Forsan supremum capite; si tollar Pater,</p>
  <p>Aget patrem pia mater, &amp; matrem simul.</p>
  <p>Geminare curas illa, &amp; affectum potest.</p>
  <p>Opes parentis, una virtus est, eam</p>
  <p>≤line=760≥ Vobis relinquo. Man. Da Pater tecum mori,</p>
  <p>Ingrata vita est Patre quae nostro caret.</p>
  <p>Seu. Superesse Patri non queo Natus meo,</p>
  <p>Tecum catenis me premas totum tuis.</p>
  <p>Boët. Valete Nati, Dum licet, conjux redi,</p>
  <p>≤line=765≥ Invise Patrem &amp; conjugem. Sed nunc vale.</p>
  <p>Elp. Ibo, &amp; Tyrannum precibus infringam meis.</p>
  <p>Venite Nati, crescit, (est omen) dolor.</p>
  <p><hi rendition="simple:bold">CHORUS.</hi></p>
  <p>Animis constans, pectoris ars est,</p>
  <p>Vitae murus, clypeus mentis.</p>
  <p>≤line=770≥ Seu vincla premant, seu mors instet,</p>
  <p>Idem semper, similisque sibi est.</p>
  <p>Frendeat atrâ fronte Tyrannus,</p>
  <p>≤page=163≥</p>
  <p>Colles, si fas, collibus addat,</p>
  <p>Non premet, istis collibus astra;</p>
  <p>≤line=775≥ Istis famae rapiet culmen.</p>
  <p>Surgant Erebi picei manes,</p>
  <p>Flagris Furiae verbera geminent,</p>
  <p>Mortibus &amp; mors cumuletur atrox</p>
  <p>Mors &amp; verbera famam augebunt.</p>
  <p>≤line=780≥ Sic foecunda est vulnere virtus,</p>
  <p>Vivaxque novo funere crescit.</p>
  <p>Namque trophaeum medijs astris,</p>
  <p>Et serta sibi laurea ponit.</p>
  <p>Felix certâ qui mente potest,</p>
  <p>≤line=785≥ Temnere vani dulcia mundi.</p>
  <p>Et supplicijs subdere corpus,</p>
  <p>Ut mens coelo laeta triumphet.</p>
  <p><hi rendition="simple:bold">Finis Actus Secundi.</hi></p>
  <p>≤folio=L2≥</p>
  <p>≤page=164≥</p>
</div>
<div type="level1" xml:id="actvs-tertivs.">
  <head>25. ACTVS TERTIVS.</head>
  <p></p>
</div>
<div type="level1" xml:id="argumentum-actus-tertij.">
  <head>26. Argumentum Actus Tertij.</head>
  <p>Elpidia sollicita pro marito patreque primò per Amalasun¬</p>
  <p>tham Regis filiam, tum per se ipsam &amp; filios, Theodorico</p>
  <p>supplicat, qui acceptis Elpidiae filijs obsidibus vinctos li¬</p>
  <p>beraturum se promittit, sed paulo post securi percuti am¬</p>
  <p>bos iubet. Moriuntur illi magna animi constantia.</p>
</div>
<div type="level1" xml:id="scena-i.-2">
  <head>27. SCENA I.</head>
  <p>Elpidia, Manlius, Severinus, Senex.</p>
  <p>ELPIDIA.</p>
  <p>LUcis serene Rector, aetatis Parens,</p>
  <p>Moderator alme temporum, cujus vehit</p>
  <p>≤line=790≥ Revehitque currus luce renovatâ diem.</p>
  <p>Quousque tandem? seu tui occiduum petant</p>
  <p>Pontum caballi, seu diem rursum vehant</p>
  <p>Temone loto, fletibus semper tuum</p>
  <p>Saluto currum; flendo nox, flenda est dies,</p>
  <p>≤line=795≥ Interdiu, noctuque me conjux habet,</p>
  <p>Habetque genitor; illius facies meis</p>
  <p>Oberrat oculis, hujus aspectu mea</p>
  <p>Lamenta currunt. O Tonans! nunquam dabis,</p>
  <p>Ut hâc &amp; illâ liberum amplectar manu?</p>
  <p>≤line=800≥ Utraque rursus liberum amplectar manu?</p>
  <p>Hinc conjugem (nam summa votorum mihi est)</p>
  <p>Et inde Patrem (pars meae est vitae Pater!)</p>
  <p>Tentabo Regem, foeminae forsan preces</p>
  <p>≤page=165≥</p>
  <p>Vincent Tyrannum. Vos mei, ô sanguis meus,</p>
  <p>≤line=805≥ Si quis sub isto pectore est ardor Patris</p>
  <p>Matrem juvate lachrymis, suplex manus</p>
  <p>Uterque tendat; voce, singultu, metu,</p>
  <p>Lachrymis loquendum est. Qui nequit flecti prece,</p>
  <p>Ridetque madidos supplicum vultus ferox</p>
  <p>≤line=810≥ Plusquam est Tyrannus. Man. Mater, vitam Patri</p>
  <p>Et quicquid in me est, debeo; redimi meis</p>
  <p>Si possit ipse lachrymis, totus fluam.</p>
  <p>Elp. O digna soboles Patre! Sev. Si redimi mea</p>
  <p>Pater ipse vitâ jam potest, vitam dabo.</p>
  <p>≤line=815≥ Vitam ille debet quisquis accepit, dabo.</p>
  <p>Elp. Dignum Parente germen! haec virtus tui est</p>
  <p>Fili Parentis, temnere &amp; vitam &amp; necem.</p>
  <p>Eamus ergo. Sen. Lachrymas perdes tuas.</p>
  <p>Hoc est Tyranni lachrymis pectus ferum</p>
  <p>≤line=820≥ Nullis moveri: supplicum irritant preces</p>
  <p>Semper Tyrannos; Caucasum &amp; rigidum gelu</p>
  <p>Sub corde claudunt. Elp. Quis locus? quis hîc meos</p>
  <p>Audit dolores? Sen. Audio, doleo, tremo.</p>
  <p>Matrona fide: notus est pro quo doles,</p>
  <p>≤line=825≥ Sive genitor, seu clarus aeternâ tuus</p>
  <p>Famâ maritus: Gloriae Boëtius</p>
  <p>Vectus quadrigis &amp; solum &amp; caelum tenet:</p>
  <p>Nunc ipse vinctus omnium fletus movet.</p>
  <p>Adire Regem cogitas; vereor dolos:</p>
  <p>≤line=830≥ Cum vita petitur tunc solent mortem dare</p>
  <p>Qui sunt Tyranni. Elp. Quo meas vertam preces?</p>
  <p>Quem nunc adibo? deseram conjux virum?</p>
  <p>Potius catenas inter, &amp; saevas dabo</p>
  <p>Animam secures. Quid doles mecum, juva.</p>
  <p>≤folio=L3≥</p>
  <p>≤page=166≥</p>
  <p>≤line=835≥ Sen. Adire Regis filiam Augustam potes.</p>
  <p>Pia est, Parentis improbat vitam sui,</p>
  <p>Lachrymis movetur ipsa, nec spernit preces.</p>
  <p>Tentare forsan proderit. Coelum favet,</p>
  <p>En ipsa prodit. Elp. Offeram Augustae preces.</p>
  <p>≤line=840≥ Sen. Siste hic parumper, ipsa concussa est metu.</p>
</div>
<div type="level1" xml:id="scena-ii.-2">
  <head>28. SCENA II.</head>
  <p>Amalasuntha, Senex, Elpidia, Athalaricus,</p>
  <p>Manlius, Severinus.</p>
  <p>AMALASUNTHA.</p>
  <p>O Astra noctis conscia! ô somnos graves!</p>
  <p>Horresco tota, frigidum adstringit gelu</p>
  <p>Manus pedesque &amp; pectus &amp; fibras meas.</p>
  <p>Quid Astra vultis? Siquid impendet Patri,</p>
  <p>≤line=845≥ Si fata nostram perdere attentant Domum,</p>
  <p>Tonans Benigne, (fata nam fraenas Deus,)</p>
  <p>Averte pestem: fulminis flammas tui</p>
  <p>Contorque in hostes. Si nocens forte est Pater,</p>
  <p>(Utinam severam poneret mentem Pater)</p>
  <p>≤line=850≥ Muta nocentem: Fata si poenam petunt,</p>
  <p>(O quantus istud pectus excruciat Pavor!)</p>
  <p>Parce innocenti filio, solus Patri</p>
  <p>Hic restat haeres, sola spes nostrae est Domus.</p>
  <p>Quis rursus intus horror? heu umbrae meis</p>
  <p>≤line=855≥ Oculis oberrant, flebiles umbrae mihi</p>
  <p>Noctem fatigant; Quid Boëti? Symmache</p>
  <p>Pavidam quid urges? sceptra si Patris petis,</p>
  <p>Hen parce Nato, metuo pro Nato Parens,</p>
  <p>Vobisque metuo Saevus, iratus, ferox.</p>
  <p>≤page=167≥</p>
  <p>≤line=860≥ Quam facile tantos tolleret Genitor viros?</p>
  <p>Sen. Accede, tempus jam vocat, sentit tuos</p>
  <p>Etiam dolores. Elp. Ibo, spes celerem trahit.</p>
  <p>Si magna clades pectora immutant graves,</p>
  <p>Augusta Regis filia, &amp; Regum parens,</p>
  <p>≤line=865≥ Tuos adoro tristis &amp; supplex pedes,</p>
  <p>Juva precantem. Amal. Surge, quid terram premis,</p>
  <p>Affusa pedibus? non decet. Elp. Miseram decet.</p>
  <p>Tu sola Regem flectere iratum potes.</p>
  <p>Miserere miseri conjugis, miseri Patris:</p>
  <p>≤line=870≥ Pro Patre Nata, sponsa pro sponso precor.</p>
  <p>Per te, per istum, spem Patris, Natum tuum, ˂Parris</p>
  <p>Per ipsa quondam fata, per sacros tui</p>
  <p>Manes mariti, Domina, desertam juva,</p>
  <p>Et redde Patrem, redde sublatum virum.</p>
  <p>≤line=875≥ En hi parentem fletibus quaerunt suis</p>
  <p>Avumque repetunt. Man. Domina, si flecti potes.</p>
  <p>En lachrymarum fundimus rivos tibi,</p>
  <p>Tu sola nostris rebus affulges salus.</p>
  <p>Miserere Domina. Amal. Quid meos pueri pedes,</p>
  <p>≤line=880≥ Quid me tenetis? Sev. Per tuum fatum precor,</p>
  <p>Per hos amores filij, per spes tuas</p>
  <p>Miserere Domina. Amal. Surgite ô dignum genus</p>
  <p>Magno parente. Mater attollas tuos,</p>
  <p>Jam me tuorum lachrymae in partes trahunt,</p>
  <p>≤line=885≥ Foditque pectus supplicis tantae dolor.</p>
  <p>Ath. Augusta Genitrix, rebus afflictis opem</p>
  <p>Ferre ergo perge, miserior, si quid potes,</p>
  <p>Solare magnos parvulae aetatis metus.</p>
  <p>Utinam juvare fas sit. Amal. Hac Mater tuâ,</p>
  <p>≤line=890≥ Pietate Fili laetor; est Regum decus</p>
  <p>≤folio=L4≥</p>
  <p>≤page=168≥</p>
  <p>Juvare miseros, ferre prostratis opem.</p>
  <p>Sit ipse testis flammei Rector Poli,</p>
  <p>Elpidia sortem miseror, &amp; doleo tuam</p>
  <p>Cur ora fletus proluit? sunt hae vices</p>
  <p>≤line=895≥ Et tela sortis: saepe quos Oriens videt</p>
  <p>Phoebus beatos, Occidens miseros videt.</p>
  <p>Nuper beata Conjuge &amp; magno Patre,</p>
  <p>Nunc ecce utrumque lachrymis defles tuis.</p>
  <p>Hoc te maritus docuit, &amp; robur tuo</p>
  <p>≤line=900≥ Substruxit ille pectori: sortem feras.</p>
  <p>Ferendo vinces: attamen speres licet.</p>
  <p>Adibo Regem, flectere iratum libens</p>
  <p>Tentabo pro te. Pectus indomitum gerit</p>
  <p>Et efferatum; forsan inflectet Tonans.</p>
  <p>≤line=905≥ Elp. Tu sola misero conjugi affulges salus.</p>
  <p>Salusque Patri; te mei Nati suam</p>
  <p>Matrem vocabunt. Ath. Ferre nec vobis opem</p>
  <p>Unquam negabo, precibus &amp; votis avum</p>
  <p>Mulcebo Regem. Capite complexus meos,</p>
  <p>≤line=910≥ Mei sodales. Man. Sic tibi aspiret Tonans,</p>
  <p>Spes magna Regum, germen Augustae Domus.</p>
  <p>Seu. Benigne Princeps, sic tuos annos beet</p>
  <p>Qui te creavit corde tam miti Deus.</p>
  <p>Ama. Ergo sequêris ipsa praecedam. Elp. Sequar.</p>
  <p>≤line=915≥ Sen. Spes magna facta est, ipse despero omnia.</p>
  <p>Flectere Tyranni nulla vis mentem potest:</p>
  <p>En ille, toto spargitur vultu furor.</p>
  <p>Meditatur atrox funus, horrendam necem.</p>
  <p>≤page=169≥</p>
</div>
<div type="level1" xml:id="scena-iii.-2">
  <head>29. SCENA III.</head>
  <p>Theodoricus, Reymerus, Amalasuntha, Cyprianus,</p>
  <p>Elpidia cum Filijs, Athalaricus.</p>
  <p>THEODORICUS.</p>
  <p>QUicunque regni sceptra moderatur manu</p>
  <p>≤line=920≥ Populosque fraenat, ferre non debet reos.</p>
  <p>Supplicia firmant regna; quos ferrum abstulit</p>
  <p>In sacra Regum capita non stringunt manus.</p>
  <p>Vacuandus ergo carcer, &amp; ferro caput</p>
  <p>Reis metendum. Rey. Magne Rex, populum time:</p>
  <p>≤line=925≥ Uterque populo gratus, in dubio est salus</p>
  <p>Persaepe Regum cum reos magnos necant.</p>
  <p>Th. Indigna sceptro dextra, quae plebem timet,</p>
  <p>Jaculatur alijs nostra majestas metum.</p>
  <p>Opprimere magnos qui potest ferro reos,</p>
  <p>≤line=930≥ Rex est timendus; quamdiu vitam trahunt</p>
  <p>Semel rebelles, tam diu culpas alunt.</p>
  <p>Cyp. Si culpa certa est, poena jam culpam obruit,</p>
  <p>Tulere nigros carceris duri specus.</p>
  <p>Th. Punire talem sola mors culpam potest.</p>
  <p>≤line=935≥ Satis est, scelestis parcere indignum est reis.</p>
  <p>Etiam ad tribunal Nata? cur vultus madet?</p>
  <p>Cur ille noster lachrymas spargit Nepos?</p>
  <p>Ama. Cura una versat pectus, exagitat, rapit,</p>
  <p>Et cura pro te est. Visa sum noctu aethere</p>
  <p>≤line=940≥ Videre rupto fulmen (avertas Tonans!)</p>
  <p>En horror intus pectus, &amp; vocem premit!</p>
  <p>≤folio=L5≥</p>
  <p>≤page=170≥</p>
  <p>Th. Effare totum Nata. Amal. Vix horror sinit.</p>
  <p>Fulmen coruscis in tuum flammis caput</p>
  <p>Caelo Tonante cecidit, &amp; madidum tuo</p>
  <p>≤line=945≥ Arsit cruore. Causa fletus haec mei est.</p>
  <p>Tuumne Nata fulmine obtritum caput,</p>
  <p>Quassata flammis membra ut excipiam sinu?</p>
  <p>Per hoc tribunal, per tuum Sceptrum Parens</p>
  <p>Saevire noli; Symmachum &amp; Boëtium</p>
  <p>≤line=950≥ Mea cura versat, aethere implorant opem</p>
  <p>Tristes ab alto; ne tuus peccet furor</p>
  <p>In tanta Genitor capita. Magnorum Ducum</p>
  <p>Haec una laus est, parcere. Ath. Ergo Rex, reis</p>
  <p>Rogo parce tantis, si quid in me jam placet,</p>
  <p>≤line=955≥ Tuus ecce supplex pedibus advoluor Nepos.</p>
  <p>Th. Istud reorum facinus haud lachrymas petit,</p>
  <p>Petit securim. Nata, ne noctem time,</p>
  <p>Regum benignus vertices servat polus.</p>
  <p>Pereant, nocere mortui nunquam solent.</p>
  <p>≤line=960≥ Quid ista? quid vult? Elp. Supplicem turbam vides</p>
  <p>Natos, nepotes, conjugem, Natam: mei</p>
  <p>Si forte fletus nil queunt, istis dabis.</p>
  <p>Rex magne cujus dexteram Gentes tremunt,</p>
  <p>Beatque coelum, sic tuum pectus preces,</p>
  <p>≤line=965≥ Si misera flectis perditae clades Domus,</p>
  <p>En illa supplex genibus advoluor tuis</p>
  <p>Quae stirpe Patrum clara, conjugio inclyta</p>
  <p>Nuper ferebar; nunc maritum, nunc patrem</p>
  <p>Viduata quaero. Quicquid indulsit mihi</p>
  <p>≤line=970≥ Fortuna, tolle, purpuram &amp; faces rape,</p>
  <p>Opes Domosque; conjugem saltem &amp; patrem</p>
  <p>Concede miserae. Quid tuas armas manus?</p>
  <p>≤page=171≥</p>
  <p>Depone fulmen, innocens servas caput.</p>
  <p>Non semper Aether fulgurat, ponunt minas</p>
  <p>≤line=975≥ Irasque venti, fluctibus stratis mare</p>
  <p>Quandoque pacem servat, &amp; pulso polus</p>
  <p>Mundum serenat imbre: quid semper furis?</p>
  <p>Benignitatis sentiam donum tuae.</p>
  <p>En istud alti verticis supplex jubar</p>
  <p>≤line=980≥ Aspicio misera, sparge jucundos mihi</p>
  <p>Radios favoris, sparge concessae pium</p>
  <p>Jubar saluti; per tuum Numen precor,</p>
  <p>Per ista rursum genua; per Natam tuam,</p>
  <p>Per hunc Nepotem, per tuum pectus, rogo.</p>
  <p>≤line=985≥ Rei. Concede lachrymis aliquid, &amp; tantum pius</p>
  <p>Solare luctum: tota te Tellus tremit,</p>
  <p>Ut nunc ameris effice. Cyp. In larvas decet</p>
  <p>Saevire nunquam, carcer exhausit reos,</p>
  <p>Voluuntur umbra, degravat ferrum manus.</p>
  <p>≤line=990≥ Vix vita restat. Th. Nullus hic lachrymis locus,</p>
  <p>Cum proditores Regiam vitam petunt.</p>
  <p>Aliquando amavi Symmachum, &amp; Boetium,</p>
  <p>Et consulatus obtuli, &amp; lauros dedi.</p>
  <p>Mutata sors est, sentient poenas, suum</p>
  <p>≤line=995≥ Mactare Regem qui volunt: ne sit mora.</p>
  <p>Man. Nihil ergo nostris lachrimis Princeps dabis?</p>
  <p>O parce Patri, parce Rex avo &amp; Patri.</p>
  <p>Miserere Princeps. Sev. Ira si crescit tua,</p>
  <p>Patremque avumque perdere est animus tibi,</p>
  <p>≤line=1000≥ Natos parenti junge; qui Patrem necat,</p>
  <p>Natos trucidat. Magne Rex, serva Patrem.</p>
  <p>Miserere Th. Nunquid obsides avi &amp; Patris</p>
  <p>Hic esse vultis filij? Man. Princeps, volo,</p>
  <p>≤page=172≥</p>
  <p>Ibo ad catenas, carcerem intrabo. Pater</p>
  <p>≤line=1005≥ Sit liber. Seu. Ipse frater, intrabo simul,</p>
  <p>Etiam securi subdere hoc strictae caput</p>
  <p>Pro Patre fas sit. Elp. O mei! Nati mei!</p>
  <p>Hoc vultis ergo? Man. Grata sors haec pro patre est.</p>
  <p>Th. Tradantur isti, cede tu mater, tuum</p>
  <p>≤line=1010≥ Hodie videbis liberum sponsum &amp; Patrem.</p>
  <p>Man. Vale ergo mater; Sev. Et meum amplexum pete.</p>
  <p>Elp. Valete Nati, gaudeo, atque horror meos</p>
  <p>Infestat artus; major incessit timor.</p>
</div>
<div type="level1" xml:id="scena-iv.-2">
  <head>30. SCENA IV.</head>
  <p>Theodoricus, Sylvanus, Vitalis, Tribunus.</p>
  <p>THEODORICUS.</p>
  <p>MUtare mentem non decet. Caput hoc meum</p>
  <p>≤line=1015≥ Sceptrumque testor, sanguinem &amp; vitam dabunt.</p>
  <p>Mors liberabit impios. Parcam reis</p>
  <p>Haurire nostrum sanguinem quando volunt?</p>
  <p>Hos parricidas, has alam pestes meas?</p>
  <p>Decreta mors est, stricta praescindat caput,</p>
  <p>≤line=1020≥ Caput impium, caput efferatum, atrox caput,</p>
  <p>Securis. Syl. Ergo dum potes ferrum occupa,</p>
  <p>Neglecta culpa per suos crescit gradus.</p>
  <p>Quicunque parcit, vitia parcendo fovet.</p>
  <p>Vit. Age Rex domare vulnus hoc ferro potes.</p>
  <p>≤line=1025≥ Aliter mederi non potes. Th. Jam sit satis,</p>
  <p>Subdant securi colla, vixisse est satis.</p>
  <p>Agedum Tribune, quod volo, ut fiat, vide.</p>
  <p>Servabis istos: consilia rursum expetam.</p>
  <p>≤page=173≥</p>
  <p>Forsan parentum sanguinem augebunt suo.</p>
  <p>≤line=1030≥ Tri. I perge Miles, jussa nam Regis tenes.</p>
  <p>Educ utrumque, ponere hic restat caput,</p>
  <p>Syl. Actum est, peribunt; vicimus, fraudes juvant.</p>
  <p>Juvat intueri subditum ferro caput.</p>
  <p>Juvat videre funeri immersos suo.</p>
  <p>≤line=1035≥ Vit. Obstare nobis jam suo discent malo</p>
  <p>Superba capita, excussimus tandem jugum.</p>
  <p>Mors haec triumphus &amp; novum est regnum mihi.</p>
</div>
<div type="level1" xml:id="scena-v.-2">
  <head>31. SCENA V.</head>
  <p>Tribunus, Boëtius, Symmachus, Crispus, Calixtus.</p>
  <p>TRIBUNUS.</p>
  <p>NEcessitatis ultimae, dum Rex jubet,</p>
  <p>Saevaeque vobis nuntium mortis fero,</p>
  <p>≤line=1040≥ Haec est voluntas Regis, ut strictae caput</p>
  <p>Detis secui. Doleo, &amp; in totos abit</p>
  <p>Jam frigus artus; parcite, hoc leges jubent,</p>
  <p>Lex est voluntas Regis, hanc certum est sequi.</p>
  <p>Boët. Tribune gratus advenis: quis te metus</p>
  <p>≤line=1045≥ Percellit animo? quod jubes, gratum est, mori.</p>
  <p>Ne funde lachrymas, non eget Boëtius:</p>
  <p>Me longa docuit vita jam pridem mori.</p>
  <p>Tri. Placare Regem lachrymis nemo potest.</p>
  <p>Conjux, tuique Filij, &amp; Regis Nepos</p>
  <p>≤line=1050≥ Mixtas tulerunt lachrymis Regi preces,</p>
  <p>Augusta flevit, interim addixit neci.</p>
  <p>Boët. Lex una mortis omnium est: Reges quoque</p>
  <p>≤page=174≥</p>
  <p>Dant colla morti. Quisquis in lucem venit</p>
  <p>Puer sepulchrum clausas in cunis habet;</p>
  <p>≤line=1055≥ Moriendo crescit, deinde crescendo sibi</p>
  <p>Majus sepulchrum praeparat; tandem cadit.</p>
  <p>Vivendo morimur, citius hic, sero hic suas</p>
  <p>Vices subibit: nullus evadet vices.</p>
  <p>Seu sit securis, seu cruces, seu sit rota,</p>
  <p>≤line=1060≥ Mors una tantum est. Symmache optatus dies</p>
  <p>Illuxit ergo, compotes voti sumus.</p>
  <p>Hâc morte liber carceres linquam duos,</p>
  <p>Hunc Regis, istum corporis. Satis est meae,</p>
  <p>Satis est, catenae, solvite hos artus meos</p>
  <p>≤line=1065≥ Mors me solutum reddet, assertum polo</p>
  <p>Mors me beabit. Pergo, tu Socer vale,</p>
  <p>Praeibo, tu sequêris, hoc pectus tamen</p>
  <p>Constringe, primum brachijs. Socer vale.</p>
  <p>Sym. Etiam praeibis? non decet Patrem sequi,</p>
  <p>≤line=1070≥ Praeibo Fili, tu meam specta necem,</p>
  <p>Boët. Spectare possum, Genitor, immoto necem</p>
  <p>Et irretorto lumine, hic constans latet</p>
  <p>Sub corde feruor. Tu meam specta, Parens</p>
  <p>Non indecorus pulvere ad metam ruam.</p>
  <p>≤line=1075≥ Jam certa pectus gaudia invadunt meum,</p>
  <p>Animusque gestit. Ultima haec forti via</p>
  <p>Calcanda passu est, ô Socer rursus vale.</p>
  <p>Alium per astra mox tibi amplexum feram,</p>
  <p>Felicitatis socius, &amp; pugnae comes.</p>
  <p>≤line=1080≥ Sym. Praeibis igitur; vade Doctorum decus,</p>
  <p>Lumen sophorum, Gloria aetatis tuae,</p>
  <p>Lux magna Romae, gentium votum omnium.</p>
  <p>Me rursus Astra liberum adjungent tibi.</p>
  <p>≤page=175≥</p>
  <p>MORS BOETII.</p>
  <p>Boët. Age nunc Boëti, desuper spectat Polus,</p>
  <p>≤line=1085≥ Hic spectat Orbis, gloriae extremum tuae</p>
  <p>Calcas theatrum; vita jam fluxit tibi,</p>
  <p>Mors instat atra: testibus tantis mori</p>
  <p>Orbe atque coelo jam licet. Coeli Tonans</p>
  <p>Et vos, beati Coelites, testor mihi</p>
  <p>≤line=1090≥ Haec visa semper vita fucatum est bonum.</p>
  <p>Vale ergo vita, Purpuram &amp; fasces tuli,</p>
  <p>Istos &amp; illam consul illustrem dedi,</p>
  <p>Et dignitatis causa, solamen fuit</p>
  <p>Urbis gementis. Rursus hoc testor jubar</p>
  <p>≤line=1095≥ Micantis orbis, purpuram tempsi meam,</p>
  <p>Opes, honores, cuncta Fortunae bona.</p>
  <p>Vale ergo Munde, quod tuum est, reddo tibi,</p>
  <p>Usum dedisti, sit satis. Restat mori.</p>
  <p>Quae causa mortis, scire jam Mundus cupit,</p>
  <p>≤line=1100≥ Non impiata est sanguine haec ullo manus,</p>
  <p>Mens pura sordes fugit, &amp; Patriae est fides</p>
  <p>Servata semper, Pauperum tutor fui,</p>
  <p>Vindex malorum, Juris &amp; fidei simul</p>
  <p>Tenax avitae. Scis Tonans, animum hunc vides</p>
  <p>≤line=1105≥ Pro te tuaque perfero hanc mortem fide.</p>
  <p>O grata mors? lucis optatae jubar!</p>
  <p>Moriamur ergo dum licet; pulchrum est mori</p>
  <p>Cum pulchra mens est, nec creat mortem scelus.</p>
  <p>Puer, quid istis imbribus foedas genas?</p>
  <p>≤line=1110≥ Quid mutus haeres? Cri. Quod decus Romae cadis,</p>
  <p>Quod te Tyrannus victimam immitis premit.</p>
  <p>Quod fida Conjux nescit, ignorant tui.</p>
  <p>≤page=176≥</p>
  <p>Nec illa Conjux Conjugem, nec hi Patrem</p>
  <p>Ultra videbunt. Boët. Crispe, tu extremum Vale</p>
  <p>≤line=1115≥ Portabis illis, Lachrymas Boëtius</p>
  <p>Nullas requirit. Morte qui tali cadit</p>
  <p>Non est gemendus, tu mihi aeternum vale.</p>
  <p>Domitor Averni Christe, qui mortis micans</p>
  <p>Spolijs triumphas, Gloriae hanc sacram tuae</p>
  <p>≤line=1120≥ Admitte mortem; Culpa si quae sit mea,</p>
  <p>Miserere, noster abluat culpam cruor,</p>
  <p>Tibi cruoris consecro rivos mei.</p>
  <p>Nunc perge Miles, ecce cervicem dabo.</p>
  <p><hi rendition="simple:bold">CHORUS ANGELORVM.</hi></p>
  <p>O pugna pugna felix,</p>
  <p>≤line=1125≥ Quae te beat Boëti,</p>
  <p>En mors tibi trophaeum est,</p>
  <p>Cape nunc poli coronam.</p>
  <p>Cri. Nunc vixit, intus corpori adstabo sacro,</p>
  <p>Et cuncta cernam. Claudere hunc utinam diem</p>
  <p>≤line=1130≥ Misero liceret: Sit licet Boëtius</p>
  <p>Nullis gemendus, attamen semper gemam.</p>
  <p>MORS SYMMACHI.</p>
  <p>Tri. Tuus ordo restat; perge, jam cecidit gener.</p>
  <p>Ibi truncus, illic corpori avulsum caput.</p>
  <p>Sym. Sanctum cadaver, cujus aetherios lares</p>
  <p>≤line=1135≥ Mens plena coelo subijt, atque aevum tenet.</p>
  <p>O anima sancta, fulgurantes quae polos</p>
  <p>Inusitatâ luce peruadis! tuum</p>
  <p>Veneror cruorem, veneror hos artus sacros.</p>
  <p>Sed en superstes carceris socius tui,</p>
  <p>≤page=177≥</p>
  <p>≤line=1140≥ Adhuc anhelo; perge, da socio manum,</p>
  <p>Qua fluxit ille sanguis, aggrediar viam.</p>
  <p>Expande dextras, irruo, amplexus peto.</p>
  <p>Nihil moramur, gestit effundi cruor,</p>
  <p>Cervix parata est, cum voles, miles trahe,</p>
  <p>≤line=1145≥ Senile corpus jam novum robur capit.</p>
  <p>Vale ergo Terra, viximus; vitae fuit</p>
  <p>Meta una virtus; purpurae fulgens honos</p>
  <p>In me refulsit, innocens viguit Patrum</p>
  <p>Virtus meorum. Symmachum forsan tuum</p>
  <p>≤line=1150≥ O Roma flebis; parce, mutatum est decus,</p>
  <p>Te plango Roma Gothicâ oppressam manu.</p>
  <p>Vale ergo Roma, Rex vale, ignoscat Tonans</p>
  <p>Tibi tuisque. Vindicem metuo ut Deum,</p>
  <p>Justum ut tribunal perferas, venies tamen</p>
  <p>≤line=1155≥ Et nos sequeris. Christe da robur novum.</p>
  <p>Calixte, nostros accipe amplexus, vale.</p>
  <p>Ca. Permitte sanctos osculo amplectar pedes,</p>
  <p>O lux Quiritûm! Quam tuum multa extrahet</p>
  <p>Lamenta funus! vindicem obtestor Deum,</p>
  <p>≤line=1160≥ Dignas Tyrannus sentiat poenas brevi!</p>
  <p>Sym. Calixte fletum siste, cum visum Deo,</p>
  <p>Dabit ille poenas; potius ignoscat tamen,</p>
  <p>Ipse ad triumphum pergo ne mortem fleas.</p>
  <p>Caput en paratum est, Miles, hoc ferro mete.</p>
  <p><hi rendition="simple:bold">CHORUS ANGELORUM.</hi></p>
  <p>≤line=1165≥ O Sancte, Martyr inclyte,</p>
  <p>Vicisse iam tandem sat est,</p>
  <p>Subi triumphum Symmache</p>
  <p>Tibi frui fas est Deo.</p>
  <p>≤folio=M≥</p>
  <p>≤page=178≥</p>
  <p>Cal. Terras reliquit Symmachus, coelum tenet.</p>
  <p>≤line=1170≥ Beate Martyr veneror hunc sanctum tui</p>
  <p>Diem triumphi, veneror &amp; sanctae sacrum</p>
  <p>Mentis cadaver! nunc age &amp; coelo favens</p>
  <p>Tuos, tuamque respice &amp; juva Domum.</p>
  <p><hi rendition="simple:bold">CHORUS.</hi></p>
  <p>Luge sparsis Roma capillis,</p>
  <p>≤line=1175≥ Luge laceris turpata genis,</p>
  <p>Heu occidit Boëtius!</p>
  <p>Tuus occidit Boëtius!</p>
  <p>Luge rursum, luge rursum;</p>
  <p>Contusa gerens pectora pugnis,</p>
  <p>≤line=1180≥ Furor peremit Symmachum,</p>
  <p>Tuum peremit Symmachum.</p>
  <p>Cecidit clarum sophiae lumen,</p>
  <p>Cecidit sanctae columen vitae,</p>
  <p>Sophiae jubar Boëtius,</p>
  <p>≤line=1185≥ Et norma vitae Symmachus.</p>
  <p>Utrumque suo sanguine mersit</p>
  <p>Ebria tristi caede Tyrannis,</p>
  <p>Et laurigeris acta quadrigis</p>
  <p>Fert Impietas horrida palmam.</p>
  <p>≤line=1190≥ Miseri vestros flete patronos,</p>
  <p>Inopes vestros flete parentes.</p>
  <p>Nullum superest Plebis Asylum,</p>
  <p>Et Justitiae cecidit fulcrum.</p>
  <p>O Sol! refugos sed premis ignes.</p>
  <p>≤line=1195≥ O vos, dicite, dicite Stellae,</p>
  <p>Dicite vigiles Numinis oculi;</p>
  <p>Et erit semper laeta triumphis,</p>
  <p>≤page=179≥</p>
  <p>Et erit semper funere laeta,</p>
  <p>Saevo Impietas effera ludo?</p>
  <p>≤line=1200≥ Trahit innocuum mucro cruorem,</p>
  <p>Et sancta metit colla securis.</p>
  <p>Veniet, (nempe hoc credimus omnes,)</p>
  <p>Veniet rapido turbine Nemesis.</p>
  <p>Tunc fulmineo demetet ictu,</p>
  <p>≤line=1205≥ Laetum multâ caede Tyrannum.</p>
  <p>Non effugiet tunc dolus ictum.</p>
  <p>Et luxuries mersa cruore</p>
  <p>Sero diros flebit amores.</p>
  <p>Sequitur semper poena scelestum,</p>
  <p>≤line=1210≥ Si pede claudo forte moratur.</p>
  <p>Tunc sera gravi, cum venit, ictu</p>
  <p>Ultima mortis funera portat.</p>
  <p>Tamen, Boëti, te tamen</p>
  <p>Tristes peremptum flebimus.</p>
  <p>≤line=1215≥ Et moesta quaeret Symmachum</p>
  <p>Urbs lachrymis perennibus.</p>
  <p><hi rendition="simple:bold">Finis Actus Tertij.</hi></p>
  <p>≤folio=M2≥</p>
  <p>≤page=180≥</p>
</div>
<div type="level1" xml:id="actvs-qvartvs.">
  <head>36. ACTVS QVARTVS.</head>
  <p></p>
</div>
<div type="level1" xml:id="argumentum-actus-quarti.">
  <head>37. Argumentum Actus Quarti.</head>
  <p>Cum recipere Elpidia maritum ac patrem putat, utriusque</p>
  <p>caput accipit, nec filios recipit. His peractis dum publice</p>
  <p>epulo recreare se Rex putat, insertum ferculo caput</p>
  <p>Symmachi sibi minantis videre se arbitratur; itaque</p>
  <p>phrenesi &amp; insaniâ corripitur, inque lectum defertur.</p>
</div>
<div type="level1" xml:id="scena-i.-3">
  <head>38. SCENA I.</head>
  <p>Vindicta, Angelus.</p>
  <p>VINDICTA.</p>
  <p>MAtura tandem culpa supplicium petit,</p>
  <p>Decrevit Aether, Coelitum eluctans scelus</p>
  <p>Irritat arces. Magne coelorum Tonans</p>
  <p>≤line=1220≥ Quousque tandem? Prima Romani jacent</p>
  <p>Decora Senatus, &amp; cruor pulsat polos,</p>
  <p>Vindexque poscit fulmen. O tandem Deus!</p>
  <p>Etiamne inultum barbari Regis scelus,</p>
  <p>Inexpiatum perfidi monstri nefas,</p>
  <p>≤line=1225≥ Vel Astra cernent, fessa vel Tellus feret?</p>
  <p>Ite ite nubes, cogite undarum globos,</p>
  <p>Concipite flammas, gravidus in fulmen novum</p>
  <p>Tumescat aër, ipse rumpatur polus,</p>
  <p>Et mox tonando flammeas ructet faces.</p>
  <p>≤line=1230≥ Exurge Genitor, hic tuam irridet manum.</p>
  <p>Vanumque spernit fulgur; Impietas simul</p>
  <p>Curru triumphat à reo. Satis est Tonans,</p>
  <p>Dehiscit Orcus, victimam expectat suam.</p>
  <p>Permittis? Ibo conscium pectus manu</p>
  <p>≤line=1235≥ Utraque rumpam, spiritum immanem extraham,</p>
  <p>≤page=181≥</p>
  <p>Foedum, cruentum, turgidum, vanum, efferum.</p>
  <p>An. Vindicta, nondum; sera sed longo tamen</p>
  <p>Venies dolore, patere non longas moras.</p>
  <p>Jam jam tot istis expuet fessam malis</p>
  <p>≤line=1240≥ Animam nocentem: furere qui tantum potest,</p>
  <p>Furor hunc necabit, Morte decretâ loquor.</p>
  <p>Vin. En exit amens, flammeo vultu furit,</p>
  <p>Abit, haeret, errat, sistit, ardescunt genae,</p>
  <p>Tacitos dolores ore turbato exerit</p>
  <p>≤line=1245≥ Non unus ipse est, queritur, exclamat, gemit,</p>
  <p>Trepidat, resultat: pallor ardorem fugat,</p>
  <p>Vultus in omnes ibit. O sero mala</p>
  <p>Praesentit animus? ecce vix praesens sibi est.</p>
</div>
<div type="level1" xml:id="scena-ii.-3">
  <head>39. SCENA II.</head>
  <p>Theodoricus, Elpidia, Senex, Chorus.</p>
  <p>THEODORICUS.</p>
  <p>IMmane Coelum? quid meos turbas dies?</p>
  <p>≤line=1250≥ Quid hos tumultus pectoris trepidi cies?</p>
  <p>Jacent scelesti, parta jam tandem est quies</p>
  <p>Et adhuc timemus? Sen. Major exoritur timor.</p>
  <p>Qui plura patrat scelera, majorem parat</p>
  <p>Animo timorem; nam esse non potest quies,</p>
  <p>≤line=1255≥ Ubi inquinatum pectus, &amp; mens est fera.</p>
  <p>Th. Satis est, supremi juris exemplum dedi.</p>
  <p>Nunc sum monarcha, nemo jam mecum regit;</p>
  <p>Jacent superbi, sanguine oppletam suo</p>
  <p>Vomuere vitam, lege qui nostrum suâ</p>
  <p>≤line=1260≥ Sceptrum regebant. Sentient ensem &amp; manum</p>
  <p>Tumidi Quirites, &amp; pati Regem scient.</p>
  <p>≤folio=M3≥</p>
  <p>≤page=182≥</p>
  <p>Alio rubere sanguine haec debet manus,</p>
  <p>Secanda cervix alia; non unus fuit</p>
  <p>Princeps nocentum, fertile est urbis malum.</p>
  <p>≤line=1265≥ Sen. Sitit cruorem dextra, quae imbuta est semel.</p>
  <p>Mortes Tyranno mille non unum est scelus.</p>
  <p>Th. Firma est potestas quando non restat metus,</p>
  <p>Regnare vivis invidis nemo potest.</p>
  <p>Obstare discant Regibus, poenas habent.</p>
  <p>≤line=1270≥ Quid ista rursus foemina? Imperium dedi.</p>
  <p>Elp. En rursus adsum prona, promissi memor</p>
  <p>Da Rex maritum. Th. Liber est. Elp. Da Rex Patrem.</p>
  <p>Th. Et ille liber: carcere excessit Pater,</p>
  <p>Prior Maritus. Elp. Respice O Regem Tonans,</p>
  <p>≤line=1275≥ Benignitatis ille divinae est favor.</p>
  <p>His te marite brachijs, his te Pater</p>
  <p>Complectar ulnis; rursus &amp; rursus simul</p>
  <p>Complectar ambos. Th. Fac cito adsint, huc eos</p>
  <p>Tribune siste. Mulier hic ambos habes.</p>
  <p>≤line=1280≥ Iste est maritus, hic Pater: vultus vides?</p>
  <p>Agnoscis illos? Elp. Heu Tonans! Heu! Heu! Tonans!</p>
  <p><hi rendition="simple:bold">Ch. En moesta retro labitur: dolor
  sibi</hi></p>
  <p>Incumbit ipsi. Domina, quid praeceps abis?</p>
  <p>Quid tota luctu deficis? vires suas</p>
  <p>≤line=1285≥ Mens lapsa totas perdidit: pallor genas</p>
  <p>Exhausit ambas. Elp. Heu dolor! surge ô dolor!</p>
  <p>Ergo, Tyranne, perdidi sponsum meum?</p>
  <p>Ergo Tyranne perdidi Patrem meum?</p>
  <p>Quid heu? quid Aether? una me viduam dies,</p>
  <p>≤line=1290≥ Et cernit orbam: tolle quod restat, meum,</p>
  <p>Meum hoc Tyranne pectus effodias licet,</p>
  <p>Educ cruorem, restat ulterius nihil.</p>
  <p>≤page=183≥</p>
  <p>Tyranne Princeps, Tartaro addictum caput,</p>
  <p>Fatale monstrum saeculi Pestis tui.</p>
  <p>≤line=1295≥ Th. Removete, tanto quid furit gemitu impotens?</p>
  <p>Elp. Da, redde Sponsum, ne gemam Patrem meum,</p>
  <p>Da, redde Patrem, ne gemam sponsum meum,</p>
  <p>Da redde utrumque, ne Patrem &amp; sponsum gemam.</p>
  <p>Prohibes dolorem? perfide hunc nobis facis.</p>
  <p>≤line=1300≥ Sen. Hoc est Tyranni, fletuum causam dare,</p>
  <p>Prohibere fletus. Th. Iste jam cesset dolor,</p>
  <p>Vivas, maritus vixit, &amp; vixit Pater,</p>
  <p>Discede, lachrymis alia funestes loca.</p>
  <p>Elp. Si vidua per te, si orba sum, saltem meos</p>
  <p>≤line=1305≥ Mihi redde matri liberos; unus mihi</p>
  <p>Referet maritum, &amp; alter ostendet Patrem.</p>
  <p>Th. Unum marito, &amp; alterum adjungam Patri:</p>
  <p>Miscebo Patris sanguinem, &amp; prolis simul.</p>
  <p>Elp. Ne sponsa sim, ne filia, hoc fecit tuus</p>
  <p>≤line=1310≥ Furor Tyranne: mater ut non sim furor,</p>
  <p>Idemne faciet? Supplicem matrem vides,</p>
  <p>Da, redde Natos. Th. Ista gens tota est mihi</p>
  <p>Delenda ferro, capita Natorum auferes.</p>
</div>
<div type="level1" xml:id="scena-iii.-3">
  <head>41. SCENA III.</head>
  <p>Elpidia, Senex, Chorus, Crispus, Calyxtus.</p>
  <p>ELPIDIA.</p>
  <p>BIs orba nunc sum, fregit in nobis suas</p>
  <p>≤line=1315≥ Fortuna vires. Nuper illustrem Patre,</p>
  <p>Natis, marito Roma me vidit; feror</p>
  <p>Nunc sola, Natis destituta, &amp; Conjuge,</p>
  <p>Et Patre. Quo me, quo dolor miseram trahis?</p>
  <p>≤folio=M4≥</p>
  <p>≤page=184≥</p>
  <p>Th. Impone, Domina, lachrimis tantis modum,</p>
  <p>≤line=1320≥ Hi te dolores languidam excruciant magis.</p>
  <p>Elp. Ponam dolores? cuncta nunc subeunt mala,</p>
  <p>Ponam dolores? hi mei exemplo carent,</p>
  <p>Et invenire non sibi possunt pares.</p>
  <p>Retinere nemo, nemo solari potest.</p>
  <p>≤line=1325≥ Ubi illa capita? Tb. Cerne, confudit cruor,</p>
  <p>Nec hoc, nec illud ipsa discernes caput.</p>
  <p>Forsan Maritus iste, forsan est Pater.</p>
  <p>Elp. Amplectar istud, illud amplectar quoque,</p>
  <p>Errare noster hic amor tantus nequit.</p>
  <p>≤line=1330≥ Hoc est Mariti, Patris est illud caput,</p>
  <p>Amor huc, &amp; amor istuc trahit: nescit dolor</p>
  <p>Quo vertat imbres, (lachrymas ambo petunt.)</p>
  <p>Ubi prima figat oscula, (haec ambo volunt,)</p>
  <p>O chare conjux! ô caput! charum caput!</p>
  <p>≤line=1335≥ Ubi nunc serenum frontis augustae jubar?</p>
  <p>Dilecte Genitor! sancta frons! sanctae comae !</p>
  <p>Ubi nunc verendum verticis tanti decus!</p>
  <p>Utrumque libem, rursus &amp; libem osculis,</p>
  <p>Iterum recurram: mille post mortem dabo.</p>
  <p>≤line=1340≥ Venite, noster hic dabit tumulum sinus.</p>
  <p>Fiet Mariti tumulus hic Sponsae sinus,</p>
  <p>Fiet Parenti tumulus hic Natae sinus,</p>
  <p>Ambo hic jacete, pectore aeternum premam:</p>
  <p>Ambos rigabo lachrymis semper meis.</p>
  <p>≤line=1345≥ Th. Quid, Domina, tanto deficis luctu tibi?</p>
  <p>Lugere nostrum est, lachrymas Roma occupet;</p>
  <p>Perdis Maritum? Roma patronum suum.</p>
  <p>Perdis Parentem? Roma subsidium suum.</p>
  <p>Utrumque perdis? Roma perdit omnia</p>
  <p>≤page=185≥</p>
  <p>≤line=1350≥ Lucem, columnam, columen, auxilium, decus,</p>
  <p>Inopum parentes, vindices juris sacri.</p>
  <p>Sen. Qui Symmachum, Boëtiumque sustulit,</p>
  <p>Nihil reliquit: nil tibi, &amp; Romae nihil.</p>
  <p>Lugenda mors est omnibus, primo tibi.</p>
  <p>≤line=1355≥ Tamen adde fraenum, sapere non potest dolor,</p>
  <p>Cum fraena nescit. Elp. Ibo, perquiram omnia,</p>
  <p>Quodcunque restat condere hoc mens est sinu.</p>
  <p>Venite mecum. Ch. Cerne quis luctus novus?</p>
  <p>Quae causa Juvenes lachrymas vestras trahit?</p>
  <p>≤line=1360≥ Cri. Haec quae omnium; communis est noster dolor,</p>
  <p>Inopum Patronos flemus, atque urbis decus.</p>
  <p>Elp. Agnosco vultus, Crispe. Cr. Domina, sat tibi</p>
  <p>Lachrymae loquuntur; solus, ô dirum nefas!</p>
  <p>Ad te revertor. Elp. Tu Calixte. Ca. Sat tibi</p>
  <p>≤line=1365≥ Etiam loquuntur lachrymae solum vides.</p>
  <p>Elp. Vbi est maritus Crispe. Cri. Quod restat, locus</p>
  <p>Hic servat, intus membra defuncti jacent.</p>
  <p>Vidi securi cum caput lictor tulit,</p>
  <p>Et sancta fregit colla; magnanimus stetit</p>
  <p>≤line=1370≥ Diro sub ictu, nullus inflexit timor.</p>
  <p>Ipse amputatum manibus attollens caput</p>
  <p>Surrexit, ivit, gestijt, risit necem.</p>
  <p>Portenta dico, crede Domina, coelites</p>
  <p>Cecinere sacrum funeri adstantes melos.</p>
  <p>≤line=1375≥ Elp. O sancte Conjux, Conjugem tecum rape.</p>
  <p>Cal. Vidi parentem, colla cum ferro obtulit,</p>
  <p>Mortem lacessens: ibat impavidus senex,</p>
  <p>Parcens Tyranno, sed sibi mortem petens.</p>
  <p>Testatus astra &amp; consciam mentem bene,</p>
  <p>≤line=1380≥ Generum secutus aetheris subijt lares.</p>
  <p>≤folio=M5≥</p>
  <p>≤page=186≥</p>
  <p>Cantum dedere caelites sanctum &amp; novum</p>
  <p>Elp. O sancte Genitor, respice hîc Natam tuam.</p>
  <p>Ubi sunt? eamus, omnia hoc condam sinu.</p>
  <p>Perire debet nil mariti, nil Patris.</p>
</div>
<div type="level1" xml:id="scena-iv.-3">
  <head>42. SCENA IV.</head>
  <p>Theodoricus, Amalasuntha, Athalaricus.</p>
  <p>THEODORICUS.</p>
  <p>≤line=1385≥ QUid immerentes Nata confundis genas?</p>
  <p>Quid rore tanto diffluis? quid tu Nepos</p>
  <p>Hilarumne laetae mentis obscuras jubar?</p>
  <p>Cur ora languent moesta? Ama. Metuo Rex tibi</p>
  <p>Metuo Parenti; neutiquam, credo, tamen</p>
  <p>≤line=1390≥ Timore vano cor tremit. Ath. Trepido quoque</p>
  <p>Et ipse tanti nescio causam metus,</p>
  <p>Cumque intueri te volo, extemplo fleo,</p>
  <p>Et tota luctus Aula deposcit meos.</p>
  <p>Th. Sic trepidat aetas parva: ne cura metum,</p>
  <p>≤line=1395≥ Nunc festa lux est, lux ea regni mei.</p>
  <p>O Nata laetos sume jam vultus mihi,</p>
  <p>Tu spes meorum prima votorum. Nepos,</p>
  <p>Expande pectus, gaudijs danda est dies, ˂guadiis</p>
  <p>Postquam securis abstulit regni reos,</p>
  <p>≤line=1400≥ Et perduellis fluxit in mortem cruor.</p>
  <p>Parate dignas regio luxu dapes,</p>
  <p>Hodie bibendum est, in diem noctis cadant</p>
  <p>Lychni micantes. Nata, tu mecum sede,</p>
  <p>Accumbe lateri proximus nostro Nepos.</p>
  <p>≤line=1405≥ Sedete Proceres ordine. Ama. Insurgit metus,</p>
  <p>Et major animum concutit totam pavor.</p>
  <p>≤page=187≥</p>
  <p>Retro voluntas cedit. Avertat polus,</p>
  <p>Nam fulminantes horreo coeli faces.</p>
  <p>Ath. Nec esse possum laetus, &amp; stomachus cibos</p>
  <p>≤line=1410≥ Fastidit ultro. Th. Pellitur vino metus,</p>
  <p>Miscete vinum, &amp; ardeant vino scyphi.</p>
  <p>Instruite mensam dapibus, &amp; desit nihil.</p>
  <p>Hic convivium celebratur.</p>
</div>
<div type="level1" xml:id="scena-v.-3">
  <head>43. SCENA V.</head>
  <p>Senex, Vindicta, Angelus.</p>
  <p>SENEX.</p>
  <p>A Nimum Tyrannus vincit, &amp; longos premit</p>
  <p>Cordis dolores: esse laetus non potest</p>
  <p>≤line=1415≥ Cujus cruore dexterae fuso madent.</p>
  <p>Male conscium recreare pectus non potest</p>
  <p>Ardens falernum; cura laetitiam rapit,</p>
  <p>Et semper intus facinus exercet metum.</p>
  <p>Vin. Satis est, Tyranne, Lusit impietas satis.</p>
  <p>≤line=1420≥ Nunc hora poenae est. Laeta scelerum regna sunt,</p>
  <p>Sed brevia; patiens est Tonans, tandem tamen</p>
  <p>Punit severus. Semper exultant diu</p>
  <p>Hac lege scelera, ut seipsa tum tandem necent.</p>
  <p>Sic est, venena nempe, quae vivos premunt,</p>
  <p>≤line=1425≥ Se lenta perdunt. Jam tibi frustra merum</p>
  <p>Titillat animum: non dabunt vitam dapes.</p>
  <p>An. En hora medias inter effulsit dapes.</p>
  <p>Vindicta, facinus ecce maturum cadet,</p>
  <p>Decrevit Aether, jam nocens poenas dabit,</p>
  <p>≤line=1430≥ Justâ furorem lege confundet furor.</p>
  <p>Vin. Bene est superbo verticem attollat gradu,</p>
  <p>Haec meta vitae est, mensa confundet scelus.</p>
  <p>≤page=188≥</p>
</div>
<div type="level1" xml:id="scena-vi.-2">
  <head>44. SCENA VI.</head>
  <p>Theodoricus, Amalasuntha, Athalaricus, Reymerus,</p>
  <p>Cyprianus, Sylvanus, Daemones.</p>
  <p>THEODORICUS.</p>
  <p>QVod cerno monstrum? Nata. Ama, Quid Genitor vides?</p>
  <p>Quid est? quid horres? Th. Ferculo insertum caput,</p>
  <p>≤line=1435≥ Caput istud atrox, impium, infandum caput,</p>
  <p>Vt ecce dentes exerit? Ama. Rhombi est caput,</p>
  <p>Nil genitor horre. Th. Symmachi est istud caput,</p>
  <p>Cerno, nec erro, Symmachi est istud caput,</p>
  <p>Hiat, minatur, sanguinem frendens vomit.</p>
  <p>≤line=1440≥ Ama. Tenete Regem Principes. Credas Parens</p>
  <p>Quodcunque cernis piscis est tantum caput.</p>
  <p>Th. Etiamne fraudes Nata tu nectis Patri?</p>
  <p>Vt ecce patulis faucibus, frendet caput?</p>
  <p>Et tu resurgens Symmache in nostras dapes</p>
  <p>≤line=1445≥ Procurris ultro? me vocas? pugnam cupis?</p>
  <p>Venio, date arma, fulmineus istam manum</p>
  <p>Defendat ensis. Perge jam confer gradum,</p>
  <p>Hac parte confer, impium rursus dabis</p>
  <p>Ictus cruorem, rursus hâc lacerum manu</p>
  <p>≤line=1450≥ Mergam sub Orco. Tu tuum in pugnam vocas</p>
  <p>Damnate Regem? Principes, arma huc date,</p>
  <p>Date arma; nunquid sanguinem hic victus dabo,</p>
  <p>Vincarque inermis? Perfidi jam jam dolos</p>
  <p>Agnosco vestros, proditis Regem impij.</p>
  <p>≤line=1455≥ Da nata ferrum. Am. Genitor ah sistas manum,</p>
  <p>Te spectra vexant, mente turbatâ furis.</p>
  <p>≤page=189≥</p>
  <p>Nihil est, nec instat, qui tuam pugnam velit.</p>
  <p>Th. Ecce ecce totus irruit, ruit, ruit,</p>
  <p>Congredere perge, congredere, dextram offero,</p>
  <p>≤line=1460≥ Oppono pectus; cur fugis pugnam senex?</p>
  <p>Sta, siste, verte pectus, opponas manum,</p>
  <p>Hic sum, retorque lumina, hic sum, da manum.</p>
  <p>Fuga nulla, claudam qua fugae campus patet.</p>
  <p>In his &amp; istis ungibus linques caput,</p>
  <p>≤line=1465≥ Lacerabo pectus, sanguinem exhaustum ebibam.</p>
  <p>Repete silentum regna, quid Phoebi jubar</p>
  <p>Foedas anhelus? Ergo te nondum satis</p>
  <p>Stygiae coërcent impium monstrum fores?</p>
  <p>Nepos adesto, jam tuam posco manum,</p>
  <p>≤line=1470≥ Move arma mecum, solus in monstrum hoc ruo.</p>
  <p>Ath. Quid arma poscis? nullus in Regem ruit,</p>
  <p>Adsum paratus, causa si quae sit mori.</p>
  <p>Quiesce tandem. Th. Vah avum linquis Nepos?</p>
  <p>En rursus ille: perge, vel vitam evomam,</p>
  <p>≤line=1475≥ Vel te sub Orcum rursus impellam manu.</p>
  <p>Speras triumphos? mille si vitas habes,</p>
  <p>Tibi mille tollam: perge qua currit dies.</p>
  <p>Etiam occupabo solis errantis vias.</p>
  <p>Impelle coelum, fulminis flammas pete,</p>
  <p>≤line=1480≥ Istas retorquens in tuum impellam caput.</p>
  <p>Impelle Ditem, Tartara auxilium ferant,</p>
  <p>Te Tartarorum rursus in flammas agam.</p>
  <p>Heu heu! quid instas dira Furiarum Phalanx!</p>
  <p>Heu heu! quid instas? Agmen infernum intuor,</p>
  <p>≤line=1485≥ Quid cerno? dirum noctis obscurae genus</p>
  <p>Me circum oberrat. Distrahor, ferior, premor.</p>
  <p>Re. Quae fingit amens spectra? quid cernit tremens?</p>
  <p>≤page=190≥</p>
  <p>Ut aestuantes huc &amp; huc vultus refert?</p>
  <p>Th. Heu pereo vivus! Symmache, ah, ah Symmache,</p>
  <p>≤line=1490≥ Ignosce Regi, vincis, &amp; victum vides,</p>
  <p>Ignosce misero. Heu rursus instat, ô mei</p>
  <p>Juvate Famuli, gutturi impingit manus.</p>
  <p>Dehisce Tellus, in tuo lateam sinu.</p>
  <p>Heu recipe Regem! Cyp. Sudat, &amp; trepidat simul,</p>
  <p>≤line=1495≥ Oculi laborant, erigis terror comam.</p>
  <p>Th. Adhuc ne vivo? Symmache, ah, ahi Symmache,</p>
  <p>En habes jacentem; supplices tendo manus,</p>
  <p>Ignosce misero: renuis? involue hoc caput.</p>
  <p>Lacera jacentis pectus, effodias manu</p>
  <p>≤line=1500≥ Quicquid sub isto pectore occultum latet.</p>
  <p>Occide, macta, eviscera, calca, obrue.</p>
  <p>Heu! heu! heu! heu!</p>
  <p>Ama. Juvate quaeso Principes miserum Patrem.</p>
  <p>Syl. Accedo: densam faucibus spumam egerit,</p>
  <p>≤line=1505≥ Torvo minatur ore. Quid frustra furis</p>
  <p>Miserande Princeps? spectra fingis, &amp; tuo</p>
  <p>Furore peccas; adsumus Proceres tui.</p>
  <p>Vit. Opem feremus, suscita sensus tuos,</p>
  <p>Agnosce Natam. Th. Nata si Patri faves</p>
  <p>≤line=1510≥ Evisceratum jam jube Patrem mori.</p>
  <p>Animam hanc revelle, filiae Pietas erit</p>
  <p>Mactare Patrem. Am. Potius ô genitor tuos</p>
  <p>Compone sensus? praesto sum, jam jam libens</p>
  <p>Patrem juvabo, Respice huc, noscas tuum</p>
  <p>≤line=1515≥ Genitor Nepotem. Ath. Respice in fletus meos,</p>
  <p>Per te, per ipsum te precor Princeps, Deum,</p>
  <p>Tibi parce, ne quid peccet in corpus manus.</p>
  <p>Compone mentem. Th. Vah Nepos nec fers opem?</p>
  <p>≤page=191≥</p>
  <p>Age sume ferrum, pectus hoc, &amp; hoc latus</p>
  <p>≤line=1520≥ Transadige, rumpe, distrahe, exscinde, eneca.</p>
  <p>Vix vivo, dente Symmachus totum terit,</p>
  <p>Et me cruentis faucibus tritum vorat.</p>
  <p>Anima, quid haeres? evola, crumpe. O Tonans!</p>
  <p>Crudelis Aether! non mori tandem dabis!</p>
  <p>≤line=1525≥ Ama. Accipite Proceres, forte cessabit furor</p>
  <p>Quando quiescet, perluat sommus brevis</p>
  <p>Agitata rore membra. Tu coeli Tonans,</p>
  <p>O parce Regi, Parce, iam poenas dedit.</p>
  <p>Refertur, &amp; infertur in lectum.</p>
  <p><hi rendition="simple:bold">CHORUS.</hi></p>
  <p>Quam vanus est Regum furor,</p>
  <p>≤line=1530≥ Cum lege contempta Poli</p>
  <p>Minas vomunt, spargunt neces?</p>
  <p>Tacito subintrat mors gradu,</p>
  <p>Morbisque commutat minas,</p>
  <p>In eosque contorquet neces.</p>
  <p>≤line=1535≥ Mens illa contemptrix Dei,</p>
  <p>Ignara jam languet sui;</p>
  <p>Manus illa violatrix sacri,</p>
  <p>Vix viva jam lectum gravat</p>
  <p>Astat trementi mors fera,</p>
  <p>≤line=1540≥ Et horror artus congelat:</p>
  <p>Solitus timere Rex nihil,</p>
  <p>Umbras diemque jam timet.</p>
  <p>Cessant minae, cessant manus.</p>
  <p>Mens sola non perdit metus,</p>
  <p>≤line=1545≥ Et lingua tantum murmurat,</p>
  <p>Sperare spes quod non potest.</p>
  <p>≤page=192≥</p>
  <p>Sic ille Regum Rex Deus,</p>
  <p>Reges nocentes opprimit:</p>
  <p>Et folia ceu vento cadunt,</p>
  <p>≤line=1550≥ Sic concidit Regum furor,</p>
  <p>Divina cum tangit manus.</p>
  <p><hi rendition="simple:bold">Finis Actus Quarti.</hi></p>
</div>
<div type="level1" xml:id="actvs-qvintvs.">
  <head>47. ACTVS QVINTVS.</head>
  <p></p>
</div>
<div type="level1" xml:id="argumentum-actus-quinti.">
  <head>48. Argumentum Actus Quinti.</head>
  <p>Moritur Tyrannus, Divinae Iustitiae Tribunali Anima eius</p>
  <p>sistitur, &amp; accusantibus Ioanne Pontifice, Boëtio,</p>
  <p>Symmacho, aeternis inferorum ignibus adiudicatur.</p>
</div>
<div type="level1" xml:id="scena-i.-4">
  <head>49. SCENA I.</head>
  <p>Vindicta, Vmbra, Daemones, Senex.</p>
  <p>VINDICTA.</p>
  <p>TAndem supremam spiritu exhausto trahit</p>
  <p>Vitam Tyranus, faucibus clausis furor</p>
  <p>Vixdum timores murmurat, vixdum suos</p>
  <p>≤line=1555≥ Sentit dolores, Incubat strato miser,</p>
  <p>Oculosque cuncta luridos circum rotans</p>
  <p>Effugia quaerit. O miser! latitat tuo</p>
  <p>Sub corde Fatum, &amp; undique impendet polus.</p>
  <p>Hinc inde clausus pendulos cernis polos.</p>
  <p>≤line=1560≥ Quocumque trepidum torqueas vultum tremens</p>
  <p>Semper teneris, vertici aeternum tuo</p>
  <p>Arx alta fulminantis incumbit Dei,</p>
  <p>Reumque cingit. Nullus effugio est locus.</p>
  <p>≤page=193≥</p>
  <p>Prodite Manes, flebiles Vmbrae metus</p>
  <p>≤line=1565≥ Injicite saevos, sentiat mortem, prius</p>
  <p>Quam morte vitam deserat. Vm. Praesto sumus,</p>
  <p>Cingemus illum, turpis, exosus sibi,</p>
  <p>Spectrisque victas, debitam aeternis dabit</p>
  <p>Animam caminis. Dae. Iste jam factus cadet,</p>
  <p>≤line=1570≥ Et destinatus concidet Diti furor.</p>
  <p>Cingemus &amp; nos undique, in laqueos cadet</p>
  <p>Nostros protervus. Vin. Ite jam sontem voco</p>
  <p>Dei ad tribunal; parvula in puncto est mora.</p>
  <p>Sen. O quantus intus luctus! invasit dolor</p>
  <p>≤line=1575≥ Immensus Aulam, tecta lamentis sonant,</p>
  <p>Hinc Nata Patrem deflet, hinc plorat Nepos,</p>
  <p>Et inde lugent Principes, lachrymis natant</p>
  <p>Augusta tepidis atria: ipse Rex gravi</p>
  <p>Dolore pressus, halitum extremum trahit:</p>
  <p>≤line=1580≥ Totum rigescit corpus insolito gelu.</p>
  <p>En Aula jam jam panditur, luctus patet.</p>
</div>
<div type="level1" xml:id="scena-ii.-4">
  <head>50. SCENA II.</head>
  <p>Theodoricus, Amalasuntha, Principes, Athalaricus,</p>
  <p>Vindicta; Vmbrae, &amp; Demones</p>
  <p>circa Regem</p>
  <p>THEODORICUS.</p>
  <p>HEu! heu! medullis saevus inserpit dolor,</p>
  <p>Mentemque versat! defluo, in mortem cado, ˂ cabo</p>
  <p>Intus redundat Pestis, heu totum jecur</p>
  <p>≤line=1585≥ Ignes adurunt, &amp; fibras stringit gelu.</p>
  <p>Medios in ignes, frigus in medium simul</p>
  <p>Abripior amens! Principes vos hoc manu</p>
  <p>≤folio=N≥</p>
  <p>≤page=194≥</p>
  <p>Penetrate pectus, frangit hoc ferro latus,</p>
  <p>Terebrate ventrem. Am. Vince Rex, vince hos tuos</p>
  <p>≤line=1590≥ Genitor dolores, ipse respiciet Tonans,</p>
  <p>Dabitque robur. Th. Iste me occidit Tonans.</p>
  <p>Crudele coelum! nil moror, coelùm tona,</p>
  <p>Hoc ventre laetus fulmen excipiam tuum.</p>
  <p>Vin. Haec est Tyranni poena, dum vult, non mori.</p>
  <p>≤line=1595≥ Hoc est furoris praemium, toties mori.</p>
  <p>Th. Heu dira species! ite damnatae stygis,</p>
  <p>Avidaeque larvae. Commoda ferrum Nepos,</p>
  <p>Da trade ferrum: Quid meos Manes moror!</p>
  <p>Heu pereo vivus! iste me perimit Tonans</p>
  <p>≤line=1600≥ Vivum cadaver! Ath. Quantus heu Regis dolor!</p>
  <p>Ut se revoluit? aestuat, spumat, fremit.</p>
  <p>Jacet en quietus, forsan expirat calor.</p>
  <p>Et mox rigescit. O Parens!O Rex! Th. Nepos.</p>
  <p>Cape sceptra, Regnum, quicquid est, totum est tuum.</p>
  <p>≤line=1605≥ En jam trementem, Parca protendit colum,</p>
  <p>Mors instat atra Daemones animae inhiant,</p>
  <p>Aether lacessit, ipse persequitur Tonans,</p>
  <p>Discerpor, heu! heu! totus in nostrum caput</p>
  <p>Conjurat Orcus &amp; Polus; nemo juvat.</p>
  <p>≤line=1610≥ O cur cruore pollui sacro manus!</p>
  <p>Cur te Boëti, Symmache ah, cur te neci</p>
  <p>Dedi Tyrannus? Pontifex tu jam meo</p>
  <p>Dolore gestis, vindicem intendis manum.</p>
  <p>O Phoebe, radios tolle, jam noctem induam,</p>
  <p>≤line=1615≥ Et sempiternam Tartari noctem induam.</p>
  <p>Cur natus unquam? cur vidi jubar?</p>
  <p>Rei. Vel jam Tonantis impetra, Princeps, opem,</p>
  <p>Veniam precare. Th. Fulmen intentat Tonans.</p>
  <p>≤page=195≥</p>
  <p>Et fulmen istud vertici impendet meo.</p>
  <p>≤line=1620≥ Cyp. Ipsi juvabunt Coelites, tu spem fove.</p>
  <p>Et concitatos vendica sensus tibi.</p>
  <p>Th. Ipsi ruinam Coelites urgent meam.</p>
  <p>Fusumque per me sanguinem ostendunt Deo,</p>
  <p>Mortemque poscunt. Nulla jam restat salus.</p>
  <p>≤line=1625≥ Dae. Emorere tandem! perge, funestum caput</p>
  <p>Immerge Diti. Th. Vah Deus! vah vah Deus!</p>
  <p>Dae. Emorere, &amp; istum Spiritum tandem exspue,</p>
  <p>Coelum solumque libera, &amp; tandem peri.</p>
  <p>Th. Pergite, cruentâ rumpite hoc corpus manu.</p>
  <p>≤line=1630≥ Anime recede, libera &amp; coelum &amp; solum.</p>
  <p>Dehisce Terra, concidant mecum Poli,</p>
  <p>Insurgat aequor, tota funestum chaos</p>
  <p>Natura pandat, quicquid est, Regem obruat.</p>
  <p>Heu effluo! recede Anime, jam jam ruo;</p>
  <p>≤line=1635≥ Offunde nebulas Phoebe, jam aeternum ruo. ˂ Phaebe</p>
  <p>Heu! Heu! revellor totus, heu! heu! heu! heu! Heu!</p>
  <p>Vin. Satis est, peractum est, exspuit vitam impius.</p>
  <p>Rei. Vitam reliquit, membra constrinxit gelu.</p>
  <p>Non est, recessit, Cyp. Ferreo vinctus jacet</p>
  <p>≤line=1640≥ Sopore Princeps. Amplius non est tibi.</p>
  <p>Augusta, Genitor, non tibi est, Nepos, Avus.</p>
  <p>Ama. Heu tam repente concidit Romae caput?</p>
  <p>Heu Nata pereo cum Patre! O vindex Tonans!</p>
  <p>Efferte corpus. Rei. Tu tibi imponas modum.</p>
</div>
<div type="level1" xml:id="scena-iii.-4">
  <head>51. SCENA III.</head>
  <p>Angelus, Vindicta, Daemones.</p>
  <p>ANGELUS.</p>
  <p>≤line=1645≥ SAtis est, Tyranne, te Tonans Vindex, vocat,</p>
  <p>Huc ad Tribunal perge; Vindicta, impium</p>
  <p>≤folio=N2≥</p>
  <p>≤page=196≥</p>
  <p>Hic siste Regem, qui suas foedè manus</p>
  <p>Toties cruentans aetheris magni graves</p>
  <p>Contempsit, iras: adsit hic cujus cruor</p>
  <p>≤line=1650≥ Illius ense fluxit. Adsis Pontifex</p>
  <p>Quem torsit ille pallidâ oppressum fame.</p>
  <p>Adsis Boëti, Symmache adsis, jam Tonans,</p>
  <p>Jam vindicabit sanguinem vestrum Tonans.</p>
  <p>Vin. Adsum parata, Judicem expectat nocens,</p>
  <p>≤line=1655≥ Subeo ad Tribunal. Dae. En Tyrannus, en Poli</p>
  <p>Contemptor; ille est, qui suas sacro madens</p>
  <p>Cruore dextras tinxit, &amp; fastu tumens</p>
  <p>Nimium prophano jussa calcavit Dei.</p>
  <p>Vin. Perge ad Tribunal, causa dicenda est Deo.</p>
</div>
<div type="level1" xml:id="scena-iv.-4">
  <head>52. SCENA IV.</head>
  <p>Iustitia, Vindicta, Ioannes, Bcëtius, Symmachus.</p>
  <p>JUSTITIA.</p>
  <p>≤line=1660≥ ADsum, tribunal aetheris magni impleo,</p>
  <p>Justitia: nostra praemium &amp; poenam manus</p>
  <p>Dispensat aequa; Tartaro addico reos,</p>
  <p>Piosque coelo: nullus inflectit favor,</p>
  <p>Expendo merita, scelera discutio: bilanx</p>
  <p>≤line=1665≥ Hinc ista nostra est, ensis hic noster quoque.</p>
  <p>Causam nocentes dicere, &amp; justi suam</p>
  <p>Sub lege debent; Justitia moderor Dei</p>
  <p>Forum Tonantis, voce fatali loquor,</p>
  <p>Et impiatum facinus immergo Stygi,</p>
  <p>≤line=1670≥ Et innocentes assero mentes polo.</p>
  <p>Me crine semper Poena ferali anteit,</p>
  <p>Adsunt dolores, funera, &amp; flammae, &amp; cruces,</p>
  <p>≤page=197≥</p>
  <p>Nostroque Ditis panditur nutu Domus.</p>
  <p>Quid nunc, quid ad tribunal apportas meum</p>
  <p>≤line=1675≥ Vindicta? Vin. Multâ sisto foedatum nece,</p>
  <p>Justitia, Regem: morte Pontificis madet,</p>
  <p>Et consulari sanguine extinxit sui</p>
  <p>Flammas furoris. Symmachum oppressit furens,</p>
  <p>Sacrum Boëtij sustulit ferro caput,</p>
  <p>≤line=1680≥ Largo cruentans sanguine abjectam fidem.</p>
  <p>In omne facinus mente vesanâ ruit;</p>
  <p>Et quodquod alij, fecit hic solus, nefas.</p>
  <p>Tandem furoris posuit infandam sui</p>
  <p>Crudelitatem, &amp; horridâ fractus nece</p>
  <p>≤line=1685≥ Videt hoc tribunal. Debitam tandem peto</p>
  <p>Justamque poenam, vindicem imploro tuam,</p>
  <p>Justitia, dextram. Iu. Causa dicenda est prius.</p>
  <p>Agite hîc, Beati Coelites, quorum cruor</p>
  <p>Per astra surgens impulit nuper Polos</p>
  <p>≤line=1690≥ Orate causam: vita dum vobis fuit</p>
  <p>Nostis Tyrannum, &amp; scelera, &amp; infandum nefas.</p>
  <p>Ioan P. Hic me in catenis, in nigri latebris specus</p>
  <p>Evisceratum pallidâ extinxit fame.</p>
  <p>In me furorem strinxit, &amp; rabida potens</p>
  <p>≤line=1695≥ Surrexit irâ. Non queror, gratus fuit,</p>
  <p>Quicunque nostrum corpus infregit, furor.</p>
  <p>Saturavit illa, quae dedit mortem, fames,</p>
  <p>Et nunc per omnes flammei coeli plagas</p>
  <p>Albente curru Gloriae aeternae feror.</p>
  <p>≤line=1700≥ Utinam vel isto sapere tunc fato miser</p>
  <p>Potuisset olim. Judica, dum vult Tonans.</p>
  <p>Jam me coruscis Gloria inspergit rosis.</p>
  <p>Iu. Quid tu Boëti? cujus accusas reum?</p>
  <p>≤folio=N3≥</p>
  <p>≤page=198≥</p>
  <p>Etiam cruentus sanguine undavit tuo.</p>
  <p>≤line=1705≥ Boët. Ita est, cruentus sanguine undavit meo,</p>
  <p>Et insolenti sustulit ferro caput,</p>
  <p>Caput istud atrox, manibus acceptum suis</p>
  <p>Versavit huc, illuc quoque, &amp; multum rotans</p>
  <p>Satiavit oculos. Fluxit hoc tempus tamen;</p>
  <p>≤line=1710≥ Nunc emicantes sedis aethereae domos,</p>
  <p>Gemmata Coeli spatia, mansurae Plagas</p>
  <p>Felicitatis incolo. Gratum fuit,</p>
  <p>Quodcunque vulnus; ipsa dum cervix suo</p>
  <p>Recisa ferro est, animus insurgens polo</p>
  <p>≤line=1715≥ Et liliatae purpurae pulcher sinu</p>
  <p>Subijt triumphum. Tunc tibi, frustra licet,</p>
  <p>Miserande Princeps, vindicem ostendi Polum,</p>
  <p>Pro te gementem subijt hanc mentem dolor.</p>
  <p>Tibi impotentem transtulit mentem furor.</p>
  <p>≤line=1720≥ Justitia, quod nunc exigit Tonans, age.</p>
  <p>Iu. Agedum quid adfers Symmache adversus reum?</p>
  <p>Sym. Si fas, dolerem; non licet; potuit meis</p>
  <p>Sapuisse dictis, ira transversum tulit,</p>
  <p>Libido fregit, saevus exhausit furor.</p>
  <p>≤line=1725≥ Contempsit iras Numinis, fulmen Poli</p>
  <p>Fatale risit, ferream messem legens</p>
  <p>Hoc mihi cruento messuit ferro caput.</p>
  <p>Et illud altas inter effusus dapes</p>
  <p>Tractavit olim. Nunc miser quo te tuus</p>
  <p>≤line=1730≥ Pertraxit ardor? vindicem jam jam Deum</p>
  <p>Sero extimescis, ipse praedixi tibi</p>
  <p>Hoc ad tribunal cum diem dixi tibi.</p>
  <p>Jam nos beatae lucis auratus nitor</p>
  <p>Ambit serenos; vincula &amp; carcer tuus,</p>
  <p>≤page=199≥</p>
  <p>≤line=1735≥ Et tua securis, omne jam cessit malum.</p>
  <p>Justitia, poenas debitas soluat reus.</p>
</div>
<div type="level1" xml:id="scena-v.-4">
  <head>53. SCENA V.</head>
  <p>Iustitia, Anima, Theodericus.</p>
  <p>JUSTITIA.</p>
  <p>ORata causa est, arguunt testes Reum,</p>
  <p>Animumque mutus conscium vincit furor.</p>
  <p>Scelerate causam, si potes, certâ tuam</p>
  <p>≤line=1740≥ Defende lege. Rore quid tanto mades</p>
  <p>Fractosque mittis anxij cordis sonos?</p>
  <p>Nullae tribunal lachrymae inflectunt meum.</p>
  <p>An. O Diva cerne lachrymas! IV. Non vult cruor</p>
  <p>Effusus à te, jamque vindictam petit.</p>
  <p>≤line=1745≥ Nihil ad Tribunal lachrymae prosunt meum.</p>
  <p>An. At parce Diva. Iu. Justitia nunquam solet</p>
  <p>Parcere nocenti. An. Deprecor, cerne hos mei</p>
  <p>Cordis dolores, totus in lachrymas eo.</p>
  <p>O Parce Diva, parce, jam veniam precor.</p>
  <p>≤line=1750≥ Iv. Veniam Tribunal non dat hoc nostrum reis.</p>
  <p>Post fata nullus obtinet. An. Fateor scelus,</p>
  <p>En jam nocentem sordium mentem pudet.</p>
  <p>Da Diva veniam. Iu. Nullus hic culpam pudor</p>
  <p>Delebit unquam, vita dum fluxit tibi,</p>
  <p>≤line=1755≥ Dum tot cruentâ scelera patrares manu</p>
  <p>Subire pavidam debuit mentem pudor.</p>
  <p>An. Tunc caecus, amens, impotens, errans fui:</p>
  <p>Abduxit animum feruor, oblitus Dei</p>
  <p>Praeceps ferebar. Iu. Non tuum excusat scelus,</p>
  <p>≤line=1760≥ Hoc si fateris. An. Ipse condonat Tonans</p>
  <p>≤folio=N4≥</p>
  <p>≤page=200≥</p>
  <p>Semper fatenti; fateor, accuso, reum</p>
  <p>Et confitentem Diva me Regem vides.</p>
  <p>Iu. Non est fateri jam satis. An. Si non satis,</p>
  <p>Etiam dolentem cerne, jam totas dolor,</p>
  <p>≤line=1765≥ Intrat medullas, flamma comburit jecur,</p>
  <p>Et vermis intus aestuans fibras vorat.</p>
  <p>Dolere nemo plus potest. Iu. Non est satis,</p>
  <p>Reos dolere. An. Poenitet, vitae pudet.</p>
  <p>Jv. Sero, nec istae jam reum voces juvant.</p>
  <p>≤line=1770≥ Tunc nempe pudet, &amp; poenitet, quando tibi</p>
  <p>Jam vita fluxit, quando lassata est manus,</p>
  <p>Quando relinquit te scelus, non tu scelus.</p>
  <p>Ani. Spes ergo nulla restat? Iu. Hîc nulla est tibi:</p>
  <p>Jam danda poena est. An. Quam voles poenam dabo,</p>
  <p>≤line=1775≥ Tu redde vitam: corpus hoc duris meum</p>
  <p>Lacerabo flagris, horrido immergat gelu,</p>
  <p>Vitam sub antris belluas inter feras</p>
  <p>Ducam perenni lachrymâ irrorans genas.</p>
  <p>Eviscerabo me fame, &amp; pectus meum</p>
  <p>≤line=1780≥ Stimulabit atro lancinans ferro dolor.</p>
  <p>Iu. Repetere vitam non licet; nec est satis</p>
  <p>Post fata tales mortuo poenas dare.</p>
  <p>Aeterna danda est poena. An. Si pateris, dabo,</p>
  <p>Etiam per annos mille, quas poenas voles,</p>
  <p>≤line=1785≥ Ingere catenas, culeos, flammas, cruces;</p>
  <p>Annis adurar mille, millies novam</p>
  <p>Subibo mortem. Iu. Nec satis, nec centies</p>
  <p>Centena culpam saeculorum millia</p>
  <p>Punire possunt. An. Millies, nunquid tibi</p>
  <p>≤line=1790≥ Millena sat erunt saeculorum millia?</p>
  <p>lu. Et millies, &amp; millies, &amp; millies</p>
  <p>≤page=201≥</p>
  <p>Millena semper saeculorum millia</p>
  <p>Huic puniendae non erunt culpae satis.</p>
  <p>Ani. O sors acerba! Nulla si poena est satis,</p>
  <p>≤line=1795≥ Miserere Diva. Iu. Non misericors sum Dea!</p>
  <p>Ani. Per te, per istud, Diva, te Numen precor</p>
  <p>Miserere. Iu. Frustra numen imploras meum</p>
  <p>Punire culpas Numinis munus mei est.</p>
  <p>Ani. Per ipsa Christi viscera, &amp; sacrum precor</p>
  <p>≤line=1800≥ Christi cruorem, per crucem, diram necem.</p>
  <p>Iu. Nempe Arrianus per crucem Christi rogas?</p>
  <p>Hunc tu negasti. Ani. Per Deum Patrem rogo.</p>
  <p>Iv. Tu jussa Patris stulte calcasti pede.</p>
  <p>Ani. Miserere Coelum. Iu. Fulmen immittet tibi,</p>
  <p>≤line=1805≥ Et te paratis Orcus excipiet rogis.</p>
  <p>Ani. Si nulla spes est, tolle me, non sim amplius.</p>
  <p>Fiam cinis, fiam vapor, fiam ninil.</p>
  <p>Iu. Vives, &amp; ignem vivus aeternum feres.</p>
  <p>Ani. Cur vivus unquam solis aspexi jubar?</p>
  <p>≤line=1810≥ Cur me creasti? Vos beati Coelites,</p>
  <p>Ah, ah opellam ferte. Iu. Tu nempe hoc neci,</p>
  <p>Hos tradidisti perfide horrendae neci;</p>
  <p>Et opem requiris? Ani. Guttulam tantum mea</p>
  <p>Stillent in ora. Iu. Non licet, nec jam dabunt,</p>
  <p>≤line=1815≥ Nec tu mereris: flammeos intra rogos.</p>
  <p>Ardentis Orci, nulla spes restat tibi</p>
  <p>Urêris illis quamdiu stabit Polus,</p>
  <p>Aeternitatis longa Nox jam te premet.</p>
  <p>Abite, trahite, Daemones flammas date.</p>
  <p>≤folio=N5≥</p>
  <p>≤page=202≥</p>
</div>
<div type="level1" xml:id="scena-vi.-3">
  <head>54. SCENA VI.</head>
  <p>Daemones, Anima damnata.</p>
  <p>DAEMONES.</p>
  <p>≤line=1820≥ PErge Anima misera, perge, non ultra est loqui,</p>
  <p>Decreta poena est; fulgurat Coelum tibi,</p>
  <p>Ultro dehiscit Terra, jam Manes pete</p>
  <p>Subitura tetrum flammei Ditis chaos.</p>
  <p>Nil flere prodest, restat aeternum mori,</p>
  <p>≤line=1825≥ Morique semper &amp; tamen nunquam mori.</p>
  <p>ANIMA DAMNATA.</p>
  <p>Ergone semper vivere, &amp; semper mori?</p>
  <p>Ardere semper, semper in cineres trahi?</p>
  <p>Non esse, semper esse, &amp; aliquid, &amp; nihil?</p>
  <p>Cur vita restat, si mori certum fuit?</p>
  <p>≤line=1830≥ Cur mors secuta est, vita si remanet mihi?</p>
  <p>Cur flamma adurit, flamma si vivum facit?</p>
  <p>O vita mortua! ô viva mors!</p>
  <p>Heu! heu! heu! heu!</p>
  <p>O nulla me ventre conceptum Parens</p>
  <p>≤line=1835≥ Unquam tulisset! nulla si genitum suo</p>
  <p>Aluisset unquam lacte! nec terras puer</p>
  <p>Nutricis inter brachia impresso pede</p>
  <p>Calcassem! ac heu! vixi, fui! non sum amplius,</p>
  <p>Et semper aliquid restat, &amp; semper ninil,</p>
  <p>≤line=1840≥ Nativitas mors tunc fuit,</p>
  <p>Mors nunc mihi est Nativitas.</p>
  <p>Heu! heu! heu! heu!</p>
  <p>Fatale corpus cur tuam carnem indui!</p>
  <p>Tu lerna putris, sordium pondus grave,</p>
  <p>≤line=1845≥ Semen dolorum, causa mortis &amp; mali,</p>
  <p>≤page=203≥</p>
  <p>Cur appetitus heu sequi libuit tuos!</p>
  <p>Cur delicatis te fovens semper cibis,</p>
  <p>Thorisque recreans mollibus colui miser?</p>
  <p>Haec una causa mortis est,</p>
  <p>≤line=1850≥ Haec debita est mors corpori</p>
  <p>Heu! heu! heu! heu!</p>
  <p>Diadema gessi, sceptra fraenavi manu,</p>
  <p>Et territantis purpurae ostendi jubar.</p>
  <p>Utinam fuissem pauperum fex omnium</p>
  <p>≤line=1855≥ Et vile terrae pondus, &amp; tantum nihil!</p>
  <p>Nec Aulicorum turba, (lenones mei)</p>
  <p>Nec tot fuissent debitae flammis opes!</p>
  <p>Per sceptra pereo, perque opes!</p>
  <p>Et per meos, &amp; per meas.</p>
  <p>≤line=1860≥ Heu! heu! heu! heu!</p>
  <p>O fata vitae redderent si me meae!</p>
  <p>O si vel essem Rege pro tanto pecus!</p>
  <p>Utinam vel essem montis Aetnaei vapor!</p>
  <p>Utinam vel essem planta, vel durus lapis!</p>
  <p>≤line=1865≥ Nec esset in me sensus, &amp; tantum stupor;</p>
  <p>Nec esset in me vita, sed tantum sopor.</p>
  <p>Heu! heu! fui! heu! heu! fui!</p>
  <p>Heu! sentio! heu! heu! sentio.</p>
  <p>Etiamne vivam sulphuris mersus focis?</p>
  <p>≤line=1870≥ En Aula fornax est mihi, flammae thorus,</p>
  <p>Sulphur cibus, pix potus, &amp; ludi cruces,</p>
  <p>Vermis Satelles, Daemones socij, &amp; simul</p>
  <p>Reges Tyranni. Versa jam retro omnia,</p>
  <p>Hic nullus est, &amp; est tamen torquens Deus.</p>
  <p>≤line=1875≥ Aeternitas, aeternitas!</p>
  <p>Heu! heu! heu! heu! Aeternitas!</p>
  <p>≤page=204≥</p>
  <p>Quocunque specto, carnifex astat mihi;</p>
  <p>Latus hic perurit, scindit hic, alter vorat.</p>
  <p>Occidit ille, mactat hic, omnes mihi</p>
  <p>≤line=1880≥ Vitam relinquunt, &amp; mihi mortem adferunt,</p>
  <p>O quando finis! finis heu! heu! finis! heu!</p>
  <p>O longa longa aeternitas! aeternitas!</p>
  <p>O longa vita aeternitas!</p>
  <p>O longa mors aeternitas!</p>
  <p>≤line=1885≥ Maledictus ille, qui dedit vitam Pater,</p>
  <p>Maledicta mater ventre quae clausit suo.</p>
  <p>Maledicta nato quae dedit lucem dies,</p>
  <p>Maledicta sceptra, quae meam implerunt manum.</p>
  <p>Maledicta Terra quae meos passus tulit.</p>
  <p>≤line=1890≥ Maledictus Aether qui mihi hanc animam dedit,</p>
  <p>Perij heu! heu! perij heu! heu!</p>
  <p>Aeternitas, Aeternitas.</p>
</div>
<div type="level1" xml:id="back">
  <head>Back</head>
  <p>FINIS.</p>
</div>
</body>
</text>
</TEI>

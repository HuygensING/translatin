<?xml version="1.0" encoding="utf-8"?>
<TEI xmlns="http://www.tei-c.org/ns/1.0">
<teiHeader>
  <fileDesc>
    <titleStmt>
      <title></title>
    </titleStmt>
    <publicationStmt>
    </publicationStmt>
    <sourceDesc>
      <p>Produced by pandoc.</p>
    </sourceDesc>
  </fileDesc>
</teiHeader>
<text>
<body>
<div type="level1" xml:id="front">
  <head>Front</head>
  <p>/</p>
  <p>RVTH</p>
  <p>AUTHORE IACOBO ZOVITIO DRIESCHARO,</p>
  <p>ludi Hoochstratani hypodidascalo.</p>
  <p>Zovitii Distichon ad invidum.</p>
  <p>Si <hi rendition="simple:italic">χιλιοσός</hi> eris mihi Zoilus,
  accipe <hi rendition="simple:italic">μουσῶν</hi></p>
  <p>Me <hi rendition="simple:italic">φιδικόν</hi>, quom harum, tu
  invide es usque <hi rendition="simple:italic">μισῶς</hi>.</p>
  <p>ANTVERPIAE APVD MICHAELEM HILLENIUM,</p>
  <p>in Rapo, Anno M.D.XXXIII.</p>
  <p>Cum gratia et privilegio.</p>
  <p>MARTINI NIGELLI AD POLITIORIS LITERATURAE</p>
  <p>candidatum carmen Choriambicum.</p>
  <p><hi rendition="simple:italic">Προτρεπτικόν</hi></p>
  <p>[1] Vin Cirrate puer, vin rogo pessimis</p>
  <p>Spretis sunt quae hoῐ ad Persephonen ducem</p>
  <p>Amplecti optima? Mortalibus quae duces</p>
  <p>Sunt, ad perpetuam acregiam olympicam?</p>
  <p>[5] Huc te proripito, id nostra tibi exhibit</p>
  <p>Ruth, quam gymnasiarcha excoluit modis</p>
  <p>Miris noster. Hic effeat ut haud nihil</p>
  <p>Ruth sit, Lydius ast sit lapis omnibus</p>
  <p>Mystis Oenotriae Pallados. Ergo si</p>
  <p>[10] Venaris Sophiam Socraticam: huc ades.</p>
  <p>Ioannis Quoymani Balensis Hoochstratani</p>
  <p>ludi moderatoris Carmen Phalacium.</p>
  <p><hi rendition="simple:italic">ἐγκωμιάσικον</hi></p>
  <p>[1] Ruth iam nobilitata desinebat</p>
  <p>Pensi nullius ac nihil vocari</p>
  <p>Paucos ante dies. Habet poetam</p>
  <p>Hoochstratana schola admodum eruditum,</p>
  <p>[5] En Saelandum Iacobon a triturbis,</p>
  <p>Cuius nunc opera novum poema</p>
  <p>Prodit, quo nihil esse nonnihil volt,</p>
  <p>Huic cedant, volo, Comia vetusti,</p>
  <p>Namque haec Ruth superat Terentianas</p>
  <p>[10] Plautinas quoque fabulas iocosas.</p>
  <p>Hae blandas Veneres, prophana tractant,</p>
  <p>Mores illa docet satis pudicos,</p>
  <p>Et qui foemineum genus decebunt,</p>
  <p>Potores nimii meri cavere</p>
  <p>[15] Ignorans Veneris puer monetur,</p>
  <p>Mentem, divitias, alacre corpus,</p>
  <p>Extinguit, vorat, infiatque pubis,</p>
  <p>Cultorem studii politioris</p>
  <p>Foelicem foveant suae Camenae,</p>
  <p>[20] Luces Nestoreas favenae Phoebo.</p>
  <p>M. GVILIELMO ZAGARO VRBIS ZIRICEAE PENSIONARIO,</p>
  <p>ut aiunt, literarumque iurisque consultiss. Iacobus Zovitius
  Driescharus. S.D.</p>
  <p>[1] Biantis illius Philosophi philosophiae eulogium, praeceptor
  humanissime, non minus verum quam lepidum mihi visum est: quo insignis
  ille vir Penelope Vlysseae Philosophiam non absurde comparat:
  inquiens. Quemadmodum cum [5] Penelope, proci congressum habere
  nequirent, eius se anallulis immiscebant, ita et quae Philosophiam
  consequi non valent, per caeteras nullius sane existimationis, [10]
  artes aridi semper et tenues intabescunt. Cui quaeso tam faceta, tam
  concinna, tam denique vera minus placeret collatio? Mihi vero unica
  semper fuit ad Philisophiam exhortatrix dicam an impultrix nescio nec
  adhuc me eius animi poenitet hercle, tum honesti et turpis, [15] cum
  iusti et iniusti, notida, homini praesertim Christiano, non minus
  atque aqua et ignis, sit necessaria. Haec vero vel Plutarcho teste, ex
  una pendet Philosophia. Pensitans itaque mecum, quaenam foret
  philosophiae pars potissima, Socraticam praetuli, ut quae humano
  generi, imo scholasticulis meae fidei concreditis [20] (quorum salus
  mihi unica cura est) conducibilior sit atque magis frugifera, ne dicam
  necessaria. Et quisnam refragatur hanc ex Comoediis tanquam ex
  largissimo fonte clia exhauririque posse? Cum Comoedia (authore
  Tullio) sit vitae imitatio, consuetudinis speculum, veritatis
  imago.</p>
  <p>[25] Anxius itaque dum prospicio vel dispicio, imo dum prospicio
  dispicioque cuiusnam Comoedias horulis pomeridianis praelectitem, cum
  Terentianas atque aliquot Plautinas semel atque iterum recoxeramus,
  interea commodum obfertur nobis Comoedia Acolasti titulo inscripta, a
  Gnapheo in lucem data cui mehercle [30] quam sit obstricta Thalia
  aliorum iudicium esto. Codice resignato, nuncupatoria se nobis obuiam
  praebuit epistola, in qua, mirum qua facundia, insignis ille vir de
  Terentiorum inopia conqueritur. Neque iniuria, cum vel nostra
  Zelandia, ut alios eruditione egregios praeteream, Barlandum suum
  habeat Ciceronem. [35] Te Sulpitium, hoc est Iuris literarumque
  consultiss. Iasonem Hippocratem, hoc est utriusque linguae
  scientissimum medicum. Quem tandem vel nostra Zelandis vel quaevis
  alia regio quamlibet florentissima, habeat Menandrum atque Terentium
  ignoro. Captionem tamen unum atque alterum in lucem dedisse exodium
  [40] aut quid simile constat. Porro et alios militiae literariae
  triarios Dialogi sinum suis condecorasse monumentis quis negat? A
  Comoediographia tamen se tamquam re sacra continuere, quotquot unquam
  fuere viri egregie docti, praeter unum Gnapheum, [45] qui (ut ipse
  ait) audax hanc tandem perfregit glaciem, et meo iudicio quidem
  quantumvis ficulneo, audacem fortuna iuvit. Condonabit mihi vir ille
  opinor, si scaphula mea eius dromoni remulco alligata tutum tandem
  consequi portum valeat. Forte vitilitigator aut maleferiatus aliquis
  Zoilus meam ridebit audaciam, [50] qui quod vel summi literaturae
  principes in tentatum reliquere, aggredi atque tentare audeam Zelandus
  hoc est plus quam Boeotus, id mihi palmarium, imo gloriae futurum
  scio, tantum abest ut probri loco ducam. Neque id audaciam quivis
  candidus lector mecum dicet appellabitque.</p>
  <p>[55] Veruntamen uti nullus me unquam audaciae arguerit, ita nec
  timiditatem mihi merito quisquam obiiciet faxo. Libenterque per Iovem,
  Fabii illius cunctatoris sententiae accedo. Huic enim derisionesque
  conuitiaque metuens timidior, atque is qui abiecta hasta salutem
  pedibus quaerit, visus est. Caeterum istis sutoriis Momis sinistra
  Minerua natis [60] satis superque pro me respondet titulus. Quid enim
  aliud me, quam Ruth, hoc est nihil peperisse egregii isti blaterones
  ac aselli bipedes in me rudere ac clamitare queunt? Sed horum mihi,
  non secus, atque Clisthenis filia Hippoclidi, cura est. Imo tales si
  mihi sint futuri aliquot, [65] erit quod impense gestiam, ex hoc enim
  me aliquid Musis dignum edidisse coniiciam, imo sciam, cum (Platone
  teste) a Musis sint alienissimi, neque aliquem praeter sui simillimos
  in coelum ferre noverunt. Quemnam, quaeso suorum operum haberet
  praeconem Mevius praeter Bavium. O Midae stulta progenies. [70] Sed
  quo tandem nos, nobis indigna, istis Antroniis asinis dignissima, egit
  ex candescentia? Hercle ego istis brutissimis amusis, non secus atque
  ipsi literis, simper infensus fui, et si animo responderet calamus,
  haec non tibi epistola, sed Crisippeus liber adesset. Quam vellem
  meliorem illis mentem dari, [75] ut vel ipsi meliora ederent, vel
  aliorum opuscula avide imo invide potius incessere atque fugillare
  cessarent. Valeant hi literarum censores eximii, ac aliorum monumenta
  perrimando, quod eos mordeat, abunde reperiant. Tibi vero mi
  praeceptor: praeceptor mi tibi inquam, hunc quem mea luserit,
  qualiscunque ea sit Thaliola, [80] dicare constitui libellulum, mei
  ingenioli primitias, tu enim huic agello primam dedisti sementem,
  atque aequum esse, ut illi, qui semina iecerit, messis delitiae,
  quantumvis tenues cedant, quis negat? Denique quis inculta hactenusque
  neglecta novalia, cultu atque satione frequenti, huberiora fieri,
  reluctatur? [85] Non enim hic praeceptor doctissime proprietatem
  Terentianam, aut venusti sermonis lauticias expectabis, hanc insignem
  eius ac pene divinam ne vel Italus, nedum Zelandus consequeretur.
  Illas vero metri ron non admisit, quam vel seduli adeo tutati sumus,
  ut vel Despauterio iudice, cuivis Momo sticho logico respondeamus.
  [90] Etiam intra Trimetros non Terentianos aut Plautinos, sed
  Archilochios, constitimus. Id si feasset Terentius, non minus gratiae
  (Quintiliani arbitrio) sibi peperisset. Porro nullus hic nobis Colax
  aut Gnato exhibebitur, cum ab hoc perniciosissimo hominum genere
  iuvenculos et Terentius et Plautus, [95] et hos secutus Gnapheus ille,
  satis superque deterreant, conati sumus potius huius temporis morum et
  casuum communium exempla scholasticulis meis proponere: quibus velut
  exhortati ac praeminiti consultiorem vitam vivere queant. Aleatorum
  itaque ac taurorum (aut si mavis) scortatorum miserrimam depinximus
  vitam, [100] ac rebus exhaustis, miseriorem utrorumque exitum. Quae,
  quaeso, tanta, ac aleae nonariaque adulescentulis pernities, lues, ne
  dicam mors est. Tractamus etiamnum sic historiam e sacris petitam, ut
  ad comoediae formam quam proxime accedat. Neque tamen cum historia
  male agit, vel Lyranus, vel quivis alius scholasticus dicet. [105] Has
  itaque lucubratiunculas meas tibi consecratas, quantumvis sis
  negociorum undis obsitus, cupide accipito. Munerum animum esse optimum
  te scire scio. Munusculum itaque quamlibet tenue ne respuito. Illius
  memoris non immemor, cui obequitanti aquilam ambabus manibus haustam
  obferens, <hi rendition="simple:italic">χειρονακτός</hi> non
  respuebat,</p>
  <p>[110] sed id ei impendio gratum fuisse testantur Historiae. Iam ne
  literarum stateravi transgrediamur, hanc nostram Ruth quantumvis
  rusticam urbanus accipito. Atque si vere id sit quod dicitur, tu
  eandem, quamvis Iuriconsulto reluctetur, sic Iure consultiss. exornes
  sic comas, sic denique concinnes, [115] ne rei nomen respondeat. Illud
  praeterea auctarii loco, praeceptor humanissime suscipito. Si hanc
  nostrum sementem tibi, tuique simillimis cordam potius quam praecocem
  apparere cognoverimus: delitet apud nos, tamquam in tenebris, Bravium
  inscitiae, est praeterea igni Comoediola, cui titulus est Episcopus:
  [120] His Zoilos nostros Calaber impartiam, tyrunculos vero nostrae
  fidei creditos eisdem veluti congiario donabo. Valeto Hoochstrati,
  nostro e Museo, Tuus Zovitius.</p>
</div>
<div type="level1" xml:id="main">
  <head>Main</head>
  <p><hi rendition="simple:bold">LVDIONVM NOMENCLATVRAE.</hi></p>
  <p>Noemi vetula.</p>
  <p>Orpha. I</p>
  <p>Ruth. I Viduae admodum iuvenculae.</p>
  <p>Attabas.</p>
  <p>Numenius.</p>
  <p>Eudulus.</p>
  <p>Lerna.</p>
  <p>Philoponus.</p>
  <p>Loedorus.</p>
  <p>Boos.</p>
  <p>Misobigamus.</p>
  <p>Thaltybius.</p>
  <p>Eutrapelus. I</p>
  <p>Prodicus. I Quibus accedent septem seniores.</p>
  <p>Philopolites. I</p>
  <div type="level2" xml:id="prologvs">
    <head>2. PROLOGVS</head>
    <p>≤line=1≥ ET si sciam. Viri optimi, quam dignitas</p>
    <p>Et tituli, et authoris, subinde frigido</p>
    <p>Cuivis operi, quamplurimum addit gratiae,</p>
    <p>Numquam tamen diffido, quin vel opellulae</p>
    <p>≤line=5≥ Nostrae huius hoc tam sordido titulo, mihi</p>
    <p>Aliquantulum invidiae, licet non ambiam</p>
    <p>Hanc, scaenicae arti gratiae, quamvis nihil</p>
    <p>Desideret. Vobis quidem, risus salis,</p>
    <p>Quem plurimum cupitis, parabo non parum,</p>
    <p>≤line=10≥ Quid, quaeso, ut obticeam interim de authore, cum</p>
    <p>Zelandi ob ignorantiam a quibuslibet</p>
    <p>Male audiant. Vocabulo Ruth, homunculis</p>
    <p>Abiectius, contemptiusque est? Namque ne</p>
    <p>Isthoc laborent, mille se periculis</p>
    <p>≤line=15≥ Obiicere non verentur, ut vitent idem,</p>
    <p>Quos non labores perferunt? per saxa, per</p>
    <p>Mare cursitant, aestumque frigusque tolerant,</p>
    <p>Praetereo nunc iniurias, sacrilegia,</p>
    <p>Proscripti unculas, latrocinia. Neque</p>
    <p>≤line=20≥ Iniuria, quom ubique ab hoc, quo alienior</p>
    <p>Mortalium quisque sit, eo suspicitur et</p>
    <p>Extollitur mage. Tituli vocabulum</p>
    <p>Quanto laboret odio, habetis optimi</p>
    <p>Viri. Modo quam nomini ingenium male</p>
    <p>≤line=25≥ Conveniat, Et quam sit Silenus fixius</p>
    <p>Si habueritis, percipite identidem precor.</p>
    <p>Peregrina nostra isthaec Ruth est, Poetico</p>
    <p>Vestitu adornata, noua, confecta senio</p>
    <p>Tamen, homini vestitus et formam et etiam</p>
    <p>≤line=30≥ Phamam, parat, conciliat. Haec itaque noua</p>
    <p>Est, digna cognitu, venusta auditu. Id et</p>
    <p>Scire volo, quid desiderari posset in</p>
    <p>Hac. Forma? At hac quantumvis occidua, Helene</p>
    <p>Non cederet scio, absit huic dicto tamen</p>
    <p>≤line=35≥ <hi rendition="simple:italic">ἀπόνοια</hi>, Dicito,
    pudicitia? Hercule</p>
    <p>Si Caesaris Pompeia cum hac certasset, haud</p>
    <p>Repudium passa doluisset arbitror,</p>
    <p>Quid obsecro. Dos? Aedepol mirum, quam in hac</p>
    <p>Re polleat prae ceteris mulierculis,</p>
    <p>≤line=40≥ Et id quidem vera. Nihil moveor super</p>
    <p>Talentulorum multitudine. Perit et</p>
    <p>Hoc quicquid est dotis facillime. Si enim</p>
    <p>Tali fuissent praeditae uxores Neri,</p>
    <p>Bene scio, numquam has sustulisset gratia</p>
    <p>≤line=45≥ Dotis. Equidem opportunus adsum et inclytus</p>
    <p><hi rendition="simple:italic">Εγκωμιασὴς</hi>. Siccine heus,
    Neptuno aquam.</p>
    <p>Apollini lumen? Statim se heic sistet in</p>
    <p>Proscaenio vobis. Tum enim quam quodlibet</p>
    <p>Potius ei competere nomen, quam quod dicitur,</p>
    <p>≤line=50≥ Posset, videbitis. Senes quos vel tenet</p>
    <p>Alterius uxoris cupido, huc repite,</p>
    <p>Nisi cuculos cupitis, huc aures date,</p>
    <p>Addiscituri quam ambietis coniugem,</p>
    <p>Concurrite et iuvenes, qui ob imperitiam</p>
    <p>≤line=55≥ Rerum, proci mehercle strenui, verissima</p>
    <p>Pro dote, falsam cupitis ambitisque. Quam</p>
    <p>Stulte tamen saepissime vestro malo</p>
    <p>Docetis. Huc, inquam, futuri callidi</p>
    <p>Vaerissime dotis: pedem conserte. Sed</p>
    <p>≤line=60≥ Quid singulatim quosque quaeso huc aduocem?</p>
    <p>Cum neminem volumus ab hoc spectaculo</p>
    <p>Excludier. Linguis modo hic et auribus</p>
    <p>Faveat. Licet non perbenignis: attamen</p>
    <p>Patulis. Cum id haud secus atque nomen novimus,</p>
    <p>≤line=65≥ Quin heic habebit forte quod quaerere alibi</p>
    <p>Posset, futurum neminem. Nam Zoilo</p>
    <p>Tacite quod invidere. Momo mordicus</p>
    <p>Quod vellicare. Candido auditori item</p>
    <p>Aeque quod approbare posset, arbitror</p>
    <p>≤line=70≥ Heic defuturum numquam. At auditor bone,</p>
    <p>Si quisque in hac mellis medullam reperiet</p>
    <p>Sibi. Reliquum quidnam est? quam ut auribus obviis</p>
    <p>Hanc scaenicam actiunculam accipias. Modo</p>
    <p>Id feceris. Tyrunculis ad scaenicos</p>
    <p>≤line=75≥ De caetero ludos: Mihi authori quidem</p>
    <p>Ad dictitandum animi addidisti plurimum.</p>
  </div>
  <div type="level2" xml:id="periocha.">
    <head>3. PERIOCHA.</head>
    <p>≤line=1≥ Socrus peregrina, peregrinas quum nurus</p>
    <p>Haberet, orbantur maritis socrus et</p>
    <p>Nurus. Socrus studet reverti in patriam,</p>
    <p>Una comitatur hanc: parentes negligens</p>
    <p>≤line=5≥ Proprios, penates, atque cognatos. Suae haec</p>
    <p>Socrus volens ire obuiam indigentiae,</p>
    <p>Spicas honeste honesta colligit: quibus</p>
    <p>Socrus famem sedat. Deinde occurritur,</p>
    <p>Quas unice flet, orbitati et
    <hi rendition="simple:italic">ἀπορίἡ</hi></p>
    <p>≤line=10≥ Consilio ut usque valent senes, suadente nam</p>
    <p>Socru, magistra fit metentium. Parit</p>
    <p>Dein filium, unicum socrus solatium.</p>
  </div>
  <div type="level2" xml:id="actvs-primvs.">
    <head>4. ACTVS PRIMVS.</head>
    <p>RVTH.</p>
    <p><hi rendition="simple:italic">Iambici trimetri</hi>.</p>
    <p>≤line=1≥ Instabilis, heu, fati rotam esse mobilem,</p>
    <p>Vel cuilibet per me licebit noscere.</p>
    <p>Ego quae fui matrona quondam nobilis</p>
    <p>Opulentula, et potens, ad haec beatula,</p>
    <p>≤line=5≥ Praedita viro et gnatis duobus. At modo,</p>
    <p>Ignobilis, paupercula, impotens, adhaec</p>
    <p>Misera viro atque liberis orbata sum,</p>
    <p>Pro summe Iuppiter, tibi pro ludon est,</p>
    <p>Acheronticam hanc tam obruere donis dolii</p>
    <p>≤line=10≥ Tui sinistri? siccine in mulierculam</p>
    <p>Saevis? tot incommoda? quibus quamvis foret</p>
    <p>Vir Ianus alter, nec salutem quampiam</p>
    <p>Reperire posset: nedum ego muliercula,</p>
    <p>Tum consili tum consulentis indiga,</p>
    <p>≤line=15≥ Quam luctuosa et anxia infortunia,</p>
    <p>Heu perpulit me a patria procul famis</p>
    <p>Violentia: atque alimoniae ingens caritas,</p>
    <p>Digressa et illinc sum admodum dives, viro</p>
    <p>Pol, optimo, inter optimates praedita,</p>
    <p>≤line=20≥ Quem mihi ferocia invidere diutius</p>
    <p>Fata. Exin utraque soboles hic coniuges</p>
    <p>Ducunt, satis quidem probas. Demum utraque</p>
    <p>Obit absque liberis. Decem annis heic moror</p>
    <p>Aliena: pauperie laborans maxima.</p>
    <p>≤line=25≥ Cum haud suppetit, quo farciam mihi indigum</p>
    <p>Stomachum, labore nec mihi corradere</p>
    <p>Valeo: sum anus namque impotens. Nisi et meae</p>
    <p>Nurus probissimae mihi ferrent opem,</p>
    <p>Quid, quaeso, praeter restim huic reliquum foret?</p>
    <p>≤line=30≥ Hae vero non tam beneficae semper mihi</p>
    <p>Erunt, licet (quam sunt pio erga me animulo)</p>
    <p>Semper futuras benevolas mihi, satis</p>
    <p>Certo scio. Nam nubiles sunt, et bonae</p>
    <p>Formae quidem. Communis atque est mos viris,</p>
    <p>≤line=35≥ Aegre ut ferant, si digamae nimium colant</p>
    <p>Socrus priores. Ergo quid misellula,</p>
    <p>Agam haud scio. Saltem unica est mihi via</p>
    <p>Salutis, haec si fallit mulierculam:</p>
    <p>Illius in dubium scio vita veniet,</p>
    <p>≤line=40≥ Age, conferam me in patriam quam ocissime,</p>
    <p>Invenero fortassis illic quempiam,</p>
    <p>Qui vel mei miserebitur, namque audio</p>
    <p>Famem esse profligatam. Ob hoc prae foribus heic</p>
    <p>Volo desidere modo, usque donec redierint:</p>
    <p>≤line=45≥ Nurus. Scio, ut non ostiatim garriunt:</p>
    <p>Re acta domum se conferent. Vah, commodum</p>
    <p>Huc conferunt se, ubi dixero haec ipsis. Scio</p>
    <p>Numquam sinent. Sed quod statutum est in animo, id</p>
    <p>Conficere quamprimum arbitror consultius.</p>
  </div>
  <div type="level2" xml:id="scaena-secvnda.">
    <head>5. SCAENA SECVNDA.</head>
    <p>ORPHA, RVTH, NOEMI.</p>
    <p><hi rendition="simple:italic">Trimetri.</hi></p>
    <p>≤line=50≥ Quis mea Ruth, est mortalium tam saxei</p>
    <p>Pectusculi: quem acerbior Rhamnusiae</p>
    <p>Eventus haud deiiceret in luctum? Virum</p>
    <p>Quem suspicabar, heu, mihi fore comitem</p>
    <p>Perpetuum, et heic, quam brevi, imo temporis</p>
    <p>≤line=55≥ Vel punctulo subtractus est mihi. O fera et</p>
    <p>Saeva Atropos, sic unice charum mihi?</p>
    <p>Quid? imo charius quam ego ipsa sum mihi</p>
    <p>Divellere a me scilicet tibi libuit?</p>
    <p>Quot sunt, diem connubii ulnis obuiis</p>
    <p>≤line=60≥ Laetum manentes alterum? istos negligis</p>
    <p>Respuis inofficiosa. Vbi pessima volunt,</p>
    <p>Non vis, ubi nolunt, venis ultro. Atque item</p>
    <p>Ubi copula est hac luce charior, invida</p>
    <p>Saevis, ubi vero est tenebris tristior</p>
    <p>≤line=65≥ Cymmeriis, maleblanda blandiris. Mea</p>
    <p>Ruth, nunc piget vivere. Vtinam in materculae</p>
    <p>Licuisset oppetiisse nixu infantulae.</p>
    <p>RV. Siste lacrimas. Quid adiumenti conferunt</p>
    <p>Hae lacrimae infortunio? Mortalis is</p>
    <p>≤line=70≥ Fuit. OR. Ruth, ô, fuerit licet mortalis is,</p>
    <p>Quoties tamen virum imaginor charissimum,</p>
    <p>Pol, tum penes me non sum ego. Quid foemina</p>
    <p>Est sine viro? RV. Quid foemina inquis sine viro?</p>
    <p>Quam stultula es. Tune peteres viro alteri</p>
    <p>≤line=75≥ Nubere, ubi tam probum habueris? Pol (ita me Hymen)</p>
    <p>Etsi ordinis iam patricii viro forem</p>
    <p>Nuptura, crede, potius ipsa mihi necem</p>
    <p>Asciscerem, quam nuberem, sic me viri</p>
    <p>Demortui astrinxit sibi gratissimus</p>
    <p>≤line=80≥ Amor. Viri mortem aequius ferrem aedepol</p>
    <p>Colloquia si minime negarentur mihi,</p>
    <p>Sed id est quod excutit mihi saepe lacrimas.</p>
    <p>OR. Imo alia me excruciant magis. RV. nempe generis</p>
    <p>Interitus, id doleo etiam. OR. imo alia. RV. alia?</p>
    <p>≤line=85≥ Quae dicito? OR. curis domus Ruth anxia est.</p>
    <p>Vir fuit, is intercoepit. Et si quando erat</p>
    <p>Epulandum apud nostratium non infimos.</p>
    <p>Tanquam umbra eum comitabar officiosa. Sic</p>
    <p>Mihi videbar inter optimas quidem</p>
    <p>≤line=90≥ Non infima. At neglecta iam et satis anxia</p>
    <p>Contineo me domi. RV. Et quidem satius puto,</p>
    <p>Sibi foemina placente nil est stultius.</p>
    <p>Denique probae est mulierculae, domesticam</p>
    <p>Curare rem: minime studere epulis. Ea</p>
    <p>≤line=95≥ Ne te Orpha solicitant? OR. adhuc quid est, sed id</p>
    <p>Est religio eloqui. RV. Hancce religiosulam,</p>
    <p>Quam similis es tui. Tibi ista male anxiae</p>
    <p>Relinquo. Ego saltem mihi salubria</p>
    <p>Colloquia denegari. Id, inquam, unum fleo,</p>
    <p>≤line=100≥ Quam casta, et heu, quam sancta erant. Dicere
    solet,</p>
    <p>Unum suos colere Deum, quique omnia</p>
    <p>Creaverat. Leges adhaec dederat suis</p>
    <p>Autographas. OR. Sanctas. RV. eas si quipiam</p>
    <p>Servaverint, olympico fruerentur hi</p>
    <p>≤line=105≥ Elysio. Et ad suos mihi dedit fidem</p>
    <p>Nos demigraturos, fames ubi suos</p>
    <p>Destituerat. Quam eius fui cupida: Deus</p>
    <p>Pol, ille noverit. OR. Et ego eius quoque fui</p>
    <p>Usque cupidissima, sed viro comite. NO. Audio</p>
    <p>≤line=110≥ Illas loqui haud scio suis quid de viris.</p>
    <p>RV. Si, sed aliquis peccasset in leges datas</p>
    <p>Perpetuus illi poena tartarus foret.</p>
    <p>OR. Quam Theseas hic porrigat lapsis manus,</p>
    <p>Quamque facilis sit aditus iisdem ad hunc, ubi</p>
    <p>≤line=115≥ Deliquerint quidquam, meus tandem addidit.</p>
    <p>NO. Loquuntur audio de suorum coniugum</p>
    <p>Confabulatiunculis. Mihi mora</p>
    <p>Quaevis odio est. Huchuc adeste filiae.</p>
    <p>OR. Socrus vocat nos. RV. Ipsa ubi est? OR. hem respice.</p>
    <p>≤line=120≥ RV. Tun heic eras mater? Quid heic iam desides?</p>
    <p>NO. Exspecto vos. RV. Prae foribus? NO. Heic nisi domus</p>
    <p>Dicem sit. RV. absit. Quid rei est tibi in animo?</p>
    <p>Ut quae soles cochleae instar assidue domi</p>
    <p>Latitare, nunc prae foribus heic modo sedeas?</p>
    <p>≤line=125≥ OR. Sane id ego demiror quidem. RV. atque ego
    aedepol.</p>
    <p>NO. Egressa sum actura heic periculum, num anus</p>
    <p>Iter animo acceptum queam conficere. RV. iter?</p>
    <p>OR. Iter? RV. Quod acceptum iter ais? NO. Habetis ex</p>
    <p>Me, nos adactas huc famis saevitia.</p>
    <p>≤line=130≥ RV. En mater heic nulla est ciborum caritas.</p>
    <p>OR. Imo omnium est heic magna vilitas. NO. Satis</p>
    <p>Experta, novi. Interloqui sed sistite.</p>
    <p>Comitata coniuge et duobus liberis,</p>
    <p>Coniunx obit. Ducunt deinde in coniuges</p>
    <p>≤line=135≥ Vos, id mihi displicuit: ut quod maxime</p>
    <p>Mihi placuit. OR. Dii boni, beatulas</p>
    <p>Nos dicerem: si essent adhuc superstites.</p>
    <p>NO. Ambo moriuntur absque liberis, ita</p>
    <p>De genere nostro actum est, quod unice fleo.</p>
    <p>≤line=140≥ RV. Sic, mater, erat in fatis. Quisnam potest</p>
    <p>Contra renitentia reniti fata? NO. Pol</p>
    <p>Belle, renituntur mihi fata oppido.</p>
    <p>Ego quae fui quondam Habraamo ditior:</p>
    <p>Sum inops modo. Et nobilis: at, ô quid modo minus?</p>
    <p>≤line=145≥ Comitata: sed sola modo. RV. Mater conqueri</p>
    <p>Cessa. Nec es pauper. Nec ignobilis, et haud</p>
    <p>Sola es. Putas te pauperem. Horribilis ubi</p>
    <p>Fortuna subtraxerit id a te quod suum est?</p>
    <p>Nos e matris alvo nudae in hunc mundum sumus</p>
    <p>≤line=150≥ Ingressae, et haec fovet suis nos reculis.</p>
    <p>Iam si manum retrahere huic libeat, agas</p>
    <p>Tum gratias, velut usa alius reculis.</p>
    <p>Porro alterum hulcus quod animo tuo dolet,</p>
    <p>Papula est. Ais te ignobilem? OR. Arbitraris hanc</p>
    <p>≤line=155≥ Nostra ex domo nobis adesse mater? Haec</p>
    <p>Aut ex Stoa aut Academia Platonica</p>
    <p>Prodit, quae ita in numerato habet Philosophiae</p>
    <p>Dogmata. RV. Si ego tibi lapides, mater, loquor:</p>
    <p>Heic comprimam me. NO, Tun mihi lapides? Pol ex</p>
    <p>≤line=160≥ Animo loquor, meras mihi loqueris rosas.</p>
    <p>Perge obsecro. RV. Quod vero ais te ignobilem,</p>
    <p>Mihi videntur fabulae. Haud holosericae,</p>
    <p>Aut florulentae mater: aut id vestium</p>
    <p>Genus, aliquam indicat esse nobilem. Neque</p>
    <p>≤line=165≥ Anteambulonibus, aut pedissequis quidem</p>
    <p>Stipata, sit vocanda nobilis. Sed haec</p>
    <p>Quam nobilem generosa virtus efficit,</p>
    <p>Cuius fuisti absque dubio usque sedula</p>
    <p>Cultrix. NO. Deus qui cuncta novit, noverit.</p>
    <p>≤line=170≥ Pulchre quidem tu philosophata es. Caeterum</p>
    <p>Quod sola sim non quit negari. RV. Sola tu?</p>
    <p>Mane parum. OR. num solitudo nos premit?</p>
    <p>RV. Quid at hesperus serus vehat nescis, meus</p>
    <p>Mihi tamen dixit maritus saepius,</p>
    <p>≤line=175≥ Futurum id: ut numerosiores vel habeat</p>
    <p>Deserta proles: atque quae viro nupta est.</p>
    <p>Forsan et habebis qui excitabit indolem</p>
    <p>Ex te aut tuis: mutasse te ut fateberis</p>
    <p>Feliciter. NO. Quid dicis, ex me? nihil quidem</p>
    <p>≤line=180≥ Sed ex meis sperare possum quidpiam.</p>
    <p>Certum est ob hoc iam, filiae, ingredi: ut ocius</p>
    <p>Mihi parem viaticum: quo utar ego in hoc</p>
    <p>Itinere. Quando adire patriam mihi est</p>
    <p>In animo: et hinc migrare. RV. Mater siccine</p>
    <p>≤line=185≥ Nos deseres? NO. Sententia est mea. RV. pol ego</p>
    <p>Comitabor hanc quoquo iuverit, cum illa quidem</p>
    <p>Vel ad suos proficiscar. OR. Atque ego sequar.</p>
  </div>
  <div type="level2" xml:id="actvs-secvndus">
    <head>6. ACTVS SECVNDUS</head>
    <p>ATTABAS, NUMENIUS<hi rendition="simple:italic">.</hi></p>
    <p><hi rendition="simple:italic">Scazontes</hi>.</p>
    <p>Prô summe Iuppiter, haud scio quidem de me</p>
    <p>Quid fiet, omnes choriolae meae latrant,</p>
    <p>≤line=190≥ Et lippiunt fauces mihi fame. Eheu me,</p>
    <p>Qui mihi color? Quae habitudo corporis quondam</p>
    <p>Fuit? Modo at squalidus sum, et aeger, et sentus,</p>
    <p>Et id mea culpa quidem. Paternam rem</p>
    <p>Namque abligurivi impigre alea et vino</p>
    <p>≤line=195≥ Chio. NV. Hiccine est heus Attabas loci necnon</p>
    <p>Nostri ordinis? certe ipsus est. Quid hic narrat</p>
    <p>De Chio et alea? num is exulat mecum</p>
    <p>Patria: quod hunc regione in hac modo cerno?</p>
    <p>Credo. Et num is omnem rem alea abligurivit,</p>
    <p>≤line=200≥ Chium quod incusat? ita suspicor. Sed cur</p>
    <p>Virum alloqui, atque interrogare rem cesso?</p>
    <p>Heus Attaba. AT. Hem quis nominat me? NV. ego. AT. Quis tu
    es?</p>
    <p>NV. Numenius, tuus hercle amicus. AT. hem noster?</p>
    <p>NV. Sic est. AT. Qui ego te conspicor, mihi enarra</p>
    <p>≤line=205≥ Hoc in loco? NV. me? AT. te inquam. NV. id ordine
    efferam,</p>
    <p>Tibi: sed ea lege ut et item mihi narres,</p>
    <p>Qui huc veneris. AT. Recipio me illud acturum</p>
    <p>Tibi. Differor quamvis fame, attamen scire id</p>
    <p>Desidero. NV. fame hem? viatici quaeso</p>
    <p>≤line=210≥ Nihil tibi est? AT. Id ne Monogrammica haec
    pulchre</p>
    <p>Tibi arguit facies? Viatici quicquid</p>
    <p>Erat: id iter prodegit. Ast libet scire.</p>
    <p>Sed Asianus ne esto. NV. Ero Lacon. Nosti</p>
    <p>Quare exulem patria, ergo ubi reliqui exul</p>
    <p>≤line=215≥ Patriam Corinthum adnavigavi onustus re</p>
    <p>Ampla, ast ubi appuli, ilico, haud scio sane,</p>
    <p>Qui occurrere et rogare, quid novi adferrem.</p>
    <p>Sed penitius post quam videre me: noscunt quid</p>
    <p>Vener. Officiose adest probus quidam</p>
    <p>≤line=220≥ Ut rebar: exquirens, petesserem ne ipse</p>
    <p>Probus, probum hospitium, annui. Probus tum ille</p>
    <p>Duxit me in hospitium aedepol videbatur</p>
    <p>Primitus honestum. Intrantem ubi viderunt me</p>
    <p>Famuli: exhibent sellam mihi, assido. Nunquid</p>
    <p>≤line=225≥ Libeat mihi, rogare, prandium dixi</p>
    <p>Pontificium volo, oboediunt statim, sternunt</p>
    <p>Et lectulos, decumbitur, papae quos non</p>
    <p>Hic apparatus? dubium erat quidem. AT. ah Come,</p>
    <p>Quam iniquus es, si esset mihi modo panis</p>
    <p>≤line=230≥ Aterrimus, faterere me lupum. NV. Mox te</p>
    <p>Iuvero. AT. Mihi exigua mora annus est hercle.</p>
    <p>NV. Mox dixero. Accubuere homunciones heic</p>
    <p>Mecum hercle festivissimi, potabamus</p>
    <p>Hilariter, mox de Planesio hic: alter</p>
    <p>≤line=235≥ De Thaide occipiunt loqui. AT. Disertos hos</p>
    <p>Foecundus effecit calix. NV. tenes. Quidam</p>
    <p>Mihi tacenti. Heus nulla Naevia aut Thais</p>
    <p>Est tibi? ego, nulla inquam. Sed unica est Lais</p>
    <p>Hunc quae Corinthum allexit, ille tum, magno</p>
    <p>≤line=240≥ Meret. Heic ego: pecuniae satis, detur</p>
    <p>Modo potiri, ostendi et ocius zonam</p>
    <p>Aere tumidam. Hanc ubi videre: dicebant,</p>
    <p>Num Laidem petis? Peto, ilico fertur</p>
    <p>Per servulum. Iunonia advenit, secum</p>
    <p>≤line=245≥ Trahens decem pedissequas. AT. Num erat forma?</p>
    <p>NV. Forma? hercle praetulisset hanc Alexander</p>
    <p>Veneri, ego saxeus videndo foemellam</p>
    <p>Sedi. Salutatis quibuslibet, nostro</p>
    <p>Lateri statim se adiunxit, haud scio quare.</p>
    <p>≤line=250≥ Puto me advenam credebat unicum forte.</p>
    <p><hi rendition="simple:italic">Μῠρο βρεχι</hi> assedisse me,
    hercle iurassem.</p>
    <p>In facie et in lingua gerebat haec ipsam</p>
    <p>Venerem. Misellulus ego Bacchus: haud Mavors:</p>
    <p>Venerem ambii hanc. Noctem precabar insanus,</p>
    <p>≤line=255≥ Respondit. Heus noctem? meridie? adsit nox.</p>
    <p>At interim Veneris amica gustemus.</p>
    <p>Nam absque Cerere et Baccho Venus iacet. Vera</p>
    <p>Per Herculem inquis, ego. Eia Bacchus et munda</p>
    <p>Detur Ceres, qui exolvet est modo praesens.</p>
    <p>≤line=260≥ Vah. Bacchus et Ceres? datur cibus talis</p>
    <p>Heic capite damnatis ait. Miser rursus,</p>
    <p>Quicquid tibi Lais lubet, licet dixi,</p>
    <p>Bromia ades huc inquit, peroptime nosti</p>
    <p>Vinum palatulo meo unicum nectar:</p>
    <p>≤line=265≥ Ferto amphorarum par. AT. Tot, Iris haec, villi</p>
    <p>Sola ebibit? NV. Mane. Tu Edusa, quam primum</p>
    <p>Ambrosiam stomacho meo pares velim.</p>
    <p>AT. Morigerae erant? NV. Monosyllabae. AT. probe, me hercle
    ad</p>
    <p>Perniciem erant instructae. NV. erant? mane, nondum</p>
    <p>≤line=270≥ Omnem rem habes. Editur, potatur, et tandem</p>
    <p>Chorea ducitur. tibicinum princeps</p>
    <p>Aderat, is Hedymeles erat, mea sane</p>
    <p>Sententia. AT. hercle longus es. NV. molestus tu:</p>
    <p>Iam fecero. Estur et potatur, ut dixi,</p>
    <p>≤line=275≥ Ubi nox adest: ad calculum vocantur tum</p>
    <p>Omnia, minae consumptae erant ibi plusquam</p>
    <p>Novemdecim. AT. Novemdecim? die et uno?</p>
    <p>Vah. Satrapes quamvis fuisset illius</p>
    <p>Amator, haud potuisset hos tamen sumptus</p>
    <p>≤line=280≥ Sufferre. NV. Sumptus hos? mane parum, audi id
    quod</p>
    <p>Plus est. Domum se quisque proripit, praeter</p>
    <p>Laida, suis cum ancillulis. Precari tum</p>
    <p>Coepi miser noctem, inquit illa, tun credis</p>
    <p>Posse precibus te id consequi? nihil sane</p>
    <p>≤line=285≥ Agis. Quid, inquam, precibus? optime exoluam,</p>
    <p>Atque etiam ita, ut dices bene esse tecum actum,</p>
    <p>Ne sic quidem, numerato mille drachmas (si</p>
    <p>Te admitto) Coelozonae, ait, meae. AT. Invisum</p>
    <p>Propudiolum. Hem <hi rendition="simple:italic">ἄβατος</hi> tua
    haec Venus certe est,</p>
    <p>≤line=290≥ At qui se habebat zona? NV. zona? belle. Hanc tum</p>
    <p>Ancillulae in lecto locant, ego et ducor</p>
    <p>Apud hanc. Papae, vitam deorum adeptum me</p>
    <p>Putabam, iniqua lux adest, adest quaedam</p>
    <p>Placide rogans: num Laidi placet quidquam,</p>
    <p>≤line=295≥ Odiosa Lais ait, ubi moraris? te ex-</p>
    <p>Agitet Venus. Vel prandii appetit tempus,</p>
    <p>Nondum inquio. Facessito, parato mox</p>
    <p>Ut vestiar dixit, aliae statim adcurrunt,</p>
    <p>Hanc vestiunt, abeunt, citus sequor. Rursus</p>
    <p>≤line=300≥ Ientaculum paratur elegans, lautum,</p>
    <p>Indulsimus genio beatuli. Sed quid</p>
    <p>Multis? ago hanc vitam pecunia salva,</p>
    <p>At perdita nusquam ipsa Lais, ancillae et</p>
    <p>Nusquam, imo fracta est tessera. AT. Obsecro dicas,</p>
    <p>≤line=305≥ Quid commodi tu consequutus es tandem,</p>
    <p>Ex Laidis forma? NV. rogas? quid ex Circes</p>
    <p>Comites Ulyssis? AT. Haud scio. NV. id tibi dicam.</p>
    <p>Hunc reddidit leonem et alterum vulpem.</p>
    <p>AT. Aut es leo, aut vulpes NV. Ego et leo et vulpes</p>
    <p>≤line=310≥ Sum, quid, cum enim vi extorqueo a viatore</p>
    <p>Pecuniam. dic? num probe tibi functus</p>
    <p>Munere leonis videor? et cum ubique omnes</p>
    <p>Circumvenire proditoria fraude</p>
    <p>Conor, quid heus? num rite dicor et vulpes?</p>
    <p>≤line=315≥ AT. Sed, num satis tuto quidem? NV. quid hem,
    tuto?</p>
    <p>Quam sit superstitiosus iste non nosti</p>
    <p>Populus. Hic unum credere in Deum se inquit.</p>
    <p>Qui vult, reservetur sibi in malos poena.</p>
    <p>Potius enim, credito, manus in ignem: quam in</p>
    <p>≤line=320≥ Latrunculum aut furem iniicerent. AT. Inauditum</p>
    <p>Genus hominum. At qui huc veneris, scio nondum.</p>
    <p>NV. Faxo scies. Forte ut fit, incidit sermo</p>
    <p>Inter epulas, zona valente, diversis</p>
    <p>Super hominum ritibus et institutis. Haud</p>
    <p>≤line=325≥ Sine omnium admiratione quidam isthaec</p>
    <p>Adduxit in medium, animo meo insculpsi</p>
    <p>Mecum arbitrans: vacua crumenula : id certum</p>
    <p>Mihi erit asylum. Factum opinioni mox</p>
    <p>Respondit. AT. Hic ne mi quidem huius audivit,</p>
    <p>≤line=330≥ Regionis ignarus etiam est. Pudor namque</p>
    <p>Hunc reddidit patriae exulem. Haud potest dici</p>
    <p>Quam gaudeam, me repperisse te longe</p>
    <p>A patria. Numeni eris mihi praesens</p>
    <p>Deus, famem sedare si velis, qua nunc</p>
    <p>≤line=335≥ Crucior Saguntina. NV. id rogas? meum quidquid</p>
    <p>Est: id tuum esse existimato. AT. fac detur.</p>
    <p>NV. Sequitor. Mane, quem video? AT. quid tibi cum istoc?</p>
    <p>NV. Cum isthoc ais? per Herculem, haud secus tales</p>
    <p>Quam Corycaeus subsequor tum et observo,</p>
    <p>≤line=340≥ Namque cruciarer eripi bolum nostris</p>
    <p>E faucibus. AT. Certe ex meis bolum impune</p>
    <p>Auferret haud quisquam, scio. Bolus gaza</p>
    <p>Mihi Persica esset, valeat ille. Narrabo</p>
    <p>Mox tibi meum infortunium. NV. Lucrum nobis</p>
    <p>≤line=345≥ Huberrimum spirabit hinc, scio: quaeso</p>
    <p>Lateamus heic paucillulum. AT. Fames atque</p>
    <p>Sitis nihil super lucro moventur, quin</p>
    <p>Vel panis atri frusto, et undulae haustu quam</p>
    <p>Minimo: Midae regno, hercle, cederem. NV. Numquam id</p>
    <p>≤line=350≥ Faceres scio, si Soebidas fores. Hem audi.</p>
  </div>
  <div type="level2" xml:id="scaena-secvnda.-1">
    <head>7. SCAENA SECVNDA.</head>
    <p>EVDULVS.</p>
    <p><hi rendition="simple:italic">Trimetri.</hi></p>
    <p>Iussit me herus rebus relictis omnibus</p>
    <p>Prodire rus: et qui se habent agrariae</p>
    <p>Res visere, illuc prodii, video alios</p>
    <p>Cribracula, atque alios cylindros, et alios</p>
    <p>≤line=355≥ Messorias falces parare. Quisque pro</p>
    <p>Se operatus est sedulo: ut acervarent diu</p>
    <p>Fruges petitas. Haec ubi video, inquio</p>
    <p>Mecum, quam inique comparatum est, ut qui egent</p>
    <p>Minus: laborent magis, et ociosulos</p>
    <p>≤line=360≥ Suis alant laboribus. Namque agricolae hi</p>
    <p>Non sibi, at heris serunt, metunt. Nam victitant</p>
    <p>Olusculo et sero atque lacte: cum interim</p>
    <p>Heri impigre obsonant, potant, unguenta olent.</p>
    <p>Quid hoc malum infoelicitatis est? Nisi ut</p>
    <p>≤line=365≥ Credo hos ferundis miseriis natos. At haec</p>
    <p>Dum ego reputo, imprudens reliqui villam heri,</p>
    <p>Id sentiens: rursum revertor. Ast ubi</p>
    <p>Illuc redi, conspicor herilem villicum</p>
    <p>Nil agere, coepi mecum ego cogitare, ehem</p>
    <p>≤line=370≥ Si rite quid factum expetis, mandes huic,</p>
    <p>Qui caeteris operantibus latet domi</p>
    <p>Securus. Hiccine villicus frugi est? virum</p>
    <p>Adii, rogo, num se ocii pudeat? Qui ita</p>
    <p>Ille. Rogo, num videt alios rei dare</p>
    <p>≤line=375≥ Operam? inquit ille omnia parata esse, et nihil</p>
    <p>Desiderari heic absque coadiutoribus,</p>
    <p>Quantum queo coniicio me mox in pedes</p>
    <p>Isthaec hero renuntiaturus. At ubi</p>
    <p>Inveniam herum nescio, domi an apud forum.</p>
    <p>≤line=380≥ Sed est ne hic ipsus de quo agebam? et certe is
    est,</p>
    <p>Nescio quid hic ambulet. adibo et alloquar.</p>
  </div>
  <div type="level2" xml:id="scaena-tertia.">
    <head>8. SCAENA TERTIA.</head>
    <p>ATTABAS, BOOS, NVMENIVS, EVDVLVS.</p>
    <p><hi rendition="simple:italic">Trimetri.</hi></p>
    <p>Nunquam hercle amico amicus es tu. NV. St, tace,</p>
    <p>Quaeso morare paululum, te contine,</p>
    <p>Fortassis obiicietur heic ovis lupo.</p>
    <p>≤line=385≥ EV. Salve here. BO. Mihi quis herus? Ades ne Eudule
    mi?</p>
    <p>Frugi es, probo negocium capescere:</p>
    <p>Atque expedire id ocius. EV. Sic est. BO. Sed heus,</p>
    <p>Qui res agrariae se habent? dicito, satin</p>
    <p>Saluae? EV. Satin? maxime here. BO. Laetor. Quomodo</p>
    <p>≤line=390≥ Fruges se habent interrogo, et quid villicus,</p>
    <p>Messoribus num eget? EV. Rogas, fruges? Here</p>
    <p>Quondam hos agros fuisse nudos frugibus,</p>
    <p>Modo si videres, diceres. BO. id arguit</p>
    <p>Fames decennalis. EV. Here, et ante istos decem</p>
    <p>≤line=395≥ Annos. BO. Potest credi? EV. Nihil magis. BO. Deus</p>
    <p>Bone: quam benignus es in tuos male meritos.</p>
    <p>AT. Illud vide silicernium, beneficium</p>
    <p>Cereris suo asscribit Deo. NV. Si me audiant.</p>
    <p>BO. Demessione num etiam egent? EV. Num egent rogas?</p>
    <p>≤line=400≥ Iamdudum et aream, quid dico aream? imo iam</p>
    <p>Omnia parata villici ocium arguit.</p>
    <p>BO. Quid ocium? num somnium illud ocio</p>
    <p>Torpet modo? EV. Non, coadiutores sed manet.</p>
    <p>BO. Coadiutores? indicasset id tibi</p>
    <p>≤line=405≥ Per servulum: si villicus frugi esset. At</p>
    <p>Scis quid volo? EV. Si dixeris, sciam. BO. Volo</p>
    <p>Cras strenuos operarios conduxeris</p>
    <p>Qui arcere noctiuagos latrunculos queant.</p>
    <p>EV. Fiet. Here numquid aliud? BO. hoc curato. EV. Iam</p>
    <p>≤line=410≥ Curatum erit. BO. Villico renunciato te</p>
    <p>Diluculo summo adfuturum. EV. illuc eo.</p>
    <p>NU. Nunc faxo edes, modo sequitor me. Agant</p>
    <p>Quidquid velint, mihi messis huius cedet haud</p>
    <p>Exigua portio tamen. Sequeris? AT. Libens.</p>
    <p>≤line=415≥ NV. Foemellulae. AT. Foemellulis nihil boli est.</p>
  </div>
  <div type="level2" xml:id="scaena-qvarta.">
    <head>9. SCAENA QVARTA.</head>
    <p>NOEMI, ORPHA, RVTH.</p>
    <p><hi rendition="simple:italic">Trimetri.</hi></p>
    <p>Pol non anilem credo fabulam esse: sed</p>
    <p>Oraculum Mosaicum, quod inquiunt</p>
    <p>Quemvis viatorem, bonam partem itineris</p>
    <p>Fecisse, si porta sit egressus. Nam ego</p>
    <p>≤line=420≥ Egressa vix anilibus pedibus domo,</p>
    <p>Videro mihi absolvisse iam medium iter, et</p>
    <p>Adhuc pedes mihi pruriunt, fugamque item</p>
    <p>Ardent. Ita et vivit Deus, si non putem</p>
    <p>Alas mihi esse, aut Mercuri talaria</p>
    <p>≤line=425≥ Vestri. Nam ego quamvis sum anus. Veruntamen</p>
    <p>Mercede vel promptissima, non cederem</p>
    <p>Vestro aedepol Ladae aut Doloni aut Herculi</p>
    <p>In itinere hoc faciendo, et ignoro quidem</p>
    <p>Qui hoc fit. Mihi namque si alio esset iter: haud</p>
    <p>≤line=430≥ Testudinem praeverterer. Credo haud secus</p>
    <p>Quam aliquis equus non bene satur: quo si tibi est</p>
    <p>Certum uspiam pergere: opus est bene stimules</p>
    <p>Calcaribus, sed ubi reverteris domum,</p>
    <p>Freno indigebis tum. OR. Paterni quam soli</p>
    <p>≤line=435≥ Avida est socrus. RV. Mater solum omne patria</p>
    <p>Est forti, ut aequor piscibus. NO. Sed immemor</p>
    <p>Sui ut sit haud sinit tamen cuivis sua,</p>
    <p>Patria, Domum quaeso revertimini. RV. Domum</p>
    <p>Mater? OR. Domum dicis? RV. Nihil faciam minus,</p>
    <p>≤line=440≥ Quin ad tuos pergam simul tecum. OR. Atque ego.</p>
    <p>NO. Quid mecum? RV. Ita est, tecum. NO. Ad meos? RV. imo ad
    tuos.</p>
    <p>NO. Absit rogo ut vestros relinquentes deos</p>
    <p>Iurare velletis mei in leges Dei</p>
    <p>Quae quam graves sint, nostis. RV. Hem graves? NO. graves.</p>
    <p>≤line=445≥ RV. Stipendium at dulcissimum est. NO. Non ambigo</p>
    <p>Sed apostatae a vestris vocabimini. RV. ain hem?</p>
    <p>Apostatae? nihil minus sumus. Iam enim:</p>
    <p>Si vera fas sit eloqui: re apostatae</p>
    <p>Sumus, cum enim sint hi Dei: si dii tamen</p>
    <p>≤line=450≥ Sint nominandi scilicet: manuum hominum</p>
    <p>Opuscula : insuper os habentes nec loqui</p>
    <p>Posse: et oculos nec cernere: atque aures neque</p>
    <p>Audire: quid magis sumus quam apostatae,</p>
    <p>Hos si deos coluerimus? OR. Per pol eadem</p>
    <p>≤line=455≥ Audivimus meo ex viro. RV. Ex meo omnia</p>
    <p>Haec habeo. Caeterum, Deus bone, quantula</p>
    <p>Et, ô quam inaudita in suos beneficia:</p>
    <p>Mihi retulit collata, vestro et a Deo.</p>
    <p>Pol, sic ubi haec verissima esse credidi:</p>
    <p>≤line=460≥ Cupida hinc migrare et aduolare illuc, fui.</p>
    <p>OR. Fuit mihi idem animus quidem semper. NO. Fide</p>
    <p>Bona, nihil vos commovent cognatuli?</p>
    <p>RV. Tu mihi pater: tu mater. Haud ullus est</p>
    <p>Cognatulus praeter tuos. NO. Sed facilius</p>
    <p>≤line=465≥ Hic consequemini viros, cum filiae</p>
    <p>Estis bonae: bonis item prognatae, at id</p>
    <p>Quod aucupantur huius aetatis proci,</p>
    <p>Dotem puto ingentem: parum est. Nihil sed est</p>
    <p>Quod conquerantur caeteris de dotibus</p>
    <p>≤line=470≥ Naturae: adultae cum estis et formosulae.</p>
    <p>RV. Me suspicaris velle nubere viro</p>
    <p>Unquam alteri: quam praeter ex te mihi datum?</p>
    <p>Id absit a me. NO. Ineptin hem? num ex me virum?</p>
    <p>Nonagenaria pareret tibi virum?</p>
    <p>≤line=475≥ Ridiculum id est. Esto tamen: puellulus</p>
    <p>Gignendus esset: nugae: ab hac iuvencula</p>
    <p>Nonagenaria: sterilis certe, prius</p>
    <p>Quam masculesceret puer: foret utraque.</p>
    <p>Morare. OR. Pol, nil verius. NO. consultius</p>
    <p>≤line=480≥ Est vos redire: in genus vestrum: fere</p>
    <p>Nullum: sepultum semper optatis, quod et</p>
    <p>Bene stabile, aeternumque forsitan foret.</p>
    <p>OR. Credito mihi, non dimoverer a tuo</p>
    <p>Latere: nisi istud me moveret. RV. Hau, quae ais?</p>
    <p>≤line=485≥ Tun dimoveberis? NO. rogo, comitare tu.</p>
    <p>RV. Te. NO. Illam. OR. aedepol mater (ita me omnes oderint</p>
    <p>Dii) redirem sin id urgeret. Vale</p>
    <p>Itaque diu mater. NO. Vale et tu filia.</p>
    <p>Det tibi Deus concordiam cum coniuge</p>
    <p>≤line=490≥ Quem sortitura es. RV. Siccine abscedis? OR.
    Vides.</p>
    <p>NO. Tu sequere eam: ut coeptum queam conficere iter.</p>
    <p>RV. Sequerer ne ego? ne unum quidem latum pedem abs</p>
    <p>Te dimovebor, quin futura sum comes</p>
    <p>Tibi: vel ad imos: aedepol, manes. NO. Procul</p>
    <p>≤line=495≥ Avertat id Deus optimus maximus. RV. Ita est</p>
    <p>Tamen. NO. ais ad superos. RV. mihi placet. NO. Si sic tua</p>
    <p>Sententia est, cum fabulando trivimus</p>
    <p>Tempus, adeundo resarciamus id, ocius.</p>
    <p>RV. I prae: sequor, saltem impera, et factum puta.</p>
  </div>
  <div type="level2" xml:id="actvs-tertivs.">
    <head>10. ACTVS TERTIVS.</head>
    <p>LERNA.</p>
    <p><hi rendition="simple:italic">Trimetri.</hi></p>
    <p>≤line=500≥ Nemo aedepol me astutior: vel cautior</p>
    <p>Nemo est meo in quaestu. Oenopolas quoslibet</p>
    <p>Primarios etiam, ego respuo foemina</p>
    <p>Prae me. Scio si transvehi accidat</p>
    <p>Potentiorem heroa, et heroida etiam:</p>
    <p>≤line=505≥ Divertit hic potens ad oenopolia</p>
    <p>Frequentia et iuxta forum posita, ut potens</p>
    <p>Sic scilicet videatur et quibuslibet,</p>
    <p>Famulitia hinc sollicita sunt ob istius</p>
    <p>Adventum. Item postquam parata mensa sit</p>
    <p>≤line=510≥ Sybaritica: aut etiam apparatu Persico</p>
    <p>Pulchre apparata: tum potens mensae assidet</p>
    <p>Solus: aliis astantibus, de quolibet</p>
    <p>Hic apparatu paululum gustat. Proin</p>
    <p>Idem apparatus ob feruntur caeteris,</p>
    <p>≤line=515≥ Tum servulis. Papae, quam avidi cibi hi</p>
    <p>Sunt: namque Betylum vorarent: purpura</p>
    <p>Voraciores, credo. Sic superest nihil</p>
    <p>Quo servuli et ancillulae famulitio</p>
    <p>Lassi: queant stomachum latrantem reddere</p>
    <p>≤line=520≥ Placidum. Insuper cum ad calculum sint singula</p>
    <p>Vocitanda: vix caupo audet officio suo</p>
    <p>Fungi, imo praefinito vix audet loqui,</p>
    <p>Quidquid datur saepe accipit: vultu quidem</p>
    <p>Hilari: animo sed non satis placido. Itaque</p>
    <p>≤line=525≥ Conducitur magno domus: similiter et</p>
    <p>Famuli. Quid huic? nonne nimium debitum ilico</p>
    <p>Profugium habet certissimam comitem? mihi</p>
    <p>Quidem videtur, et omnium experientia</p>
    <p>Rerum magistra, docuit id quam plurimos.</p>
    <p>≤line=530≥ Ego quidem his astutior: domunculam</p>
    <p>Pecunia emi mediocri pone moenia.</p>
    <p>Quid mihi rei isthoc cum foro est? quod cum meo</p>
    <p>Quaestu usque dissidet. Nihil quidem, quia</p>
    <p>Hi qui videri non volunt: primum obtinent</p>
    <p>≤line=535≥ Locum mea in domo. Nam ab his mihi aedepol</p>
    <p>Pecuniae non minima portio venit.</p>
    <p>Ipsi, si enim deverterent alio: Meus</p>
    <p>Frigeret omnino mihi quaestus. Sed id</p>
    <p>Ne fiat, artes mille sunt notae mihi.</p>
    <p>≤line=540≥ Bona pars meorum sunt iuvenculi, patrum</p>
    <p>Qui sunt sub imperio: eidem modo quaeritant</p>
    <p>Hospitia clancularia: ignorantibus</p>
    <p>Parentibus possint suo pro ingeniolo</p>
    <p>Vivere. Etiam sunt mihi aliquot puellulae:</p>
    <p>≤line=545≥ Formae quidem non mediocris vicinae: eas</p>
    <p>Accerso, ubi veniunt mei. Per pol, probae</p>
    <p>Istos, uti in nassam bene illectos tenent,</p>
    <p>Et nostrae inauctorant scholae. Et si quando non</p>
    <p>Supersit illis aes: fides negatur haud</p>
    <p>≤line=550≥ Ipsis, ea lege attamen: redeant brevi</p>
    <p>Pecunia praesente. Vel si adhuc deest:</p>
    <p>Quidquid queant subripere clam parentibus,</p>
    <p>Id adferant. sic neque Ceres, neque caro huic</p>
    <p>Unquam deest, cum clanculum hanc ex horreis:</p>
    <p>≤line=555≥ Isthanc item ex tinis ferunt furaciter.</p>
    <p>Sed quid mea unde: modo habeam, gratum est lucrum.</p>
    <p>Denique malorum omne genus ad me non secus</p>
    <p>Confluit: uti ad Lernam Atticam omne sordium.</p>
    <p>Quare inditum merito est meum nomen mihi,</p>
    <p>≤line=560≥ Ditescere at qui vult opust a quolibet</p>
    <p>Accipiat ulnis obviis lucrum, nihil</p>
    <p>Curans de honesto. Quid mihi: si appellitent</p>
    <p>Subinde me Lenam? Parum est discriminis</p>
    <p>Num Lerna vel Lena vocor. At plaudo mihi</p>
    <p>≤line=565≥ Postquam meus quaestus calet, quem mihi bene</p>
    <p>Stabilem peto et perpetuum. Is aedepol modo</p>
    <p>Recte se habet. Nam sunt mihi hospites duo</p>
    <p>Boni nepotes. Coepi modo susurria</p>
    <p>Quae vana vellem. Scilicet quod patria</p>
    <p>≤line=570≥ Ipsi exulant, et per latrocinia: etiam</p>
    <p>Furta in animo esse heic victitare, At stultula</p>
    <p>Magni aestimo id? Tales si enim propellerem</p>
    <p>Excluderem: aedepol mihi res ad colum</p>
    <p>Ilico rediret, Quod quidem aiunt adfore</p>
    <p>≤line=575≥ Genium Temesseum, in diem istud est. Neque</p>
    <p>Haec tractitet secum in animo: ditescere</p>
    <p>Qui vult, Sed hem? num video eos? certe quidem.</p>
    <p>Transcurso opust hinc ad forum ocius mihi,</p>
    <p>Deinde ad macellum, obsonii ut quid comparem,</p>
    <p>≤line=580≥ Pol, Polyphagos hos dixerim vaere: usque enim</p>
    <p>Quid edent, rogant. Siccine moror? lingua ubi agitur:</p>
    <p>Victoria est mulierculis certissima,</p>
    <p>Nam lingua ubi soluta sit: nescit modum</p>
    <p>Silentii ullum. Sed ego ne loquacula</p>
    <p>≤line=585≥ Videar eis, forum adeo quam citissime.</p>
  </div>
  <div type="level2" xml:id="scaena-secvnda.-2">
    <head>11. SCAENA SECVNDA.</head>
    <p>ATTABAS, NVMENIVS.</p>
    <p><hi rendition="simple:italic">Scazontes</hi></p>
    <p>Modo hercle non ad clepsydras paratus sum</p>
    <p>Confabulari: pomeridianum sed</p>
    <p>Tempusculum hoc transigere fabulis totum</p>
    <p>Libet, et quidem illis continentibus. NV. Sane</p>
    <p>≤line=590≥ Ne continens sis metuo. AT. Vah, calet lingua,</p>
    <p>Neque bos: foret quamvis Bathavus: haud linguam</p>
    <p>Tamen coerceret. NV. Quid? Attaba hem? tu: quae</p>
    <p>Tibi: nemini, heus audin? cave. Nam henas, nosti,</p>
    <p>Repetita fit chilias. AT. Tun arbitraris me</p>
    <p>≤line=595≥ Quidquam? id mihi religio maxima esset. Scin,</p>
    <p>Casus meos enucleare, tamquam rem</p>
    <p>Sacram? tibi libet. NV. Agito id. AT. Parentes: heic</p>
    <p>Aiunt nihil magis salute gnatorum</p>
    <p>Desiderare. Sed meos magis credo</p>
    <p>≤line=600≥ Sitisse perniciem meam (impium quamvis</p>
    <p>Sentire talia de parentibus sit) quam</p>
    <p>Salutem. NV. At heus, credi id potest? Parentes num</p>
    <p>Sunt uspiam intantum improbi: improbum optarent</p>
    <p>Qui filium? haud credo quidem. AT. Prius rem ipsam</p>
    <p>≤line=605≥ Audito: tum dicas id. Hercle vix quinque</p>
    <p>Decembribus nato, mihi exhibet gnato</p>
    <p>Pecuniam matercula haec. Nuces mercor,</p>
    <p>Lusurus his cum aequalibus mihi. Verum</p>
    <p>Iaciendo in orcam, mihi perit statim grumus</p>
    <p>≤line=610≥ Nucum omnis. Heic puer revertor ad matrem.</p>
    <p>Exigo pecuniam: dat ipsa quamprimum.</p>
    <p>Itidem facit plus milies. Nuces vero</p>
    <p>Ubi reliqueram atque traderer cuidam</p>
    <p>Probo magistro: allexit: haud scio, quanam</p>
    <p>≤line=615≥ Re, stulta matercula puellulum invitum,</p>
    <p>Ut scilicet capesceret iugum gnatus</p>
    <p>Scholasticum. Puero placet, duce et matre</p>
    <p>Adeo magistrum primitus mihi blandum.</p>
    <p>Postea ubi me panaria laborare</p>
    <p>≤line=620≥ Temulentia videt: suum probe munus</p>
    <p>Facit, vel Orbilio ferocior quovis.</p>
    <p>Non ausus id matri referre, compulsus</p>
    <p>Feci meum officium: et quidem probe. Namque</p>
    <p>Ne quidpiam manare posset ad pravum</p>
    <p>≤line=625≥ Hunc plagiosum sedulo hercle cavi: dum</p>
    <p>Illud rescitum iri arbitrabar. At quando</p>
    <p>Id clam putabam fore: redibam ego rursus</p>
    <p>Impigre ad ingenium. Hic ubi modum vero</p>
    <p>Nullum facit: puer hic satis superque audax,</p>
    <p>≤line=630≥ Matrem rogabat: si superstitem vellet</p>
    <p>Me gnatulum, detineat a schola saltem.</p>
    <p>NV. Sed, quid animi mater tum habebat? AT. Hem mater?</p>
    <p>Ultro patrem accessit: aliquid suo gnato</p>
    <p>Indulgeat modo obsecrans, et hunc saltem</p>
    <p>≤line=635≥ Puerum sinat vivere sua voluntate.</p>
    <p>Nam non necesse habes tuo marite inquit</p>
    <p>Agitare pro imperio omnia. Ipse tum durus</p>
    <p>Coepit preces retundere ipsius. Tandem</p>
    <p>Vaero improbis orationibus victus,</p>
    <p>≤line=640≥ Gerito, ipsa curam filii inquit, utrum aut hic</p>
    <p>Salvus sit aut perditus, ad hunc nihil spectat,</p>
    <p>Curato tu. NV. Quaenam Attaba haec fuit Gello? et</p>
    <p>Hiccine pater? qualis fenestra aperta heic tum</p>
    <p>Fuit tibi ad nequitiam? AT. Id exitus multum</p>
    <p>≤line=645≥ Miser probavit. liberum tum enim factum est</p>
    <p>Mihi: meam inclinare quolibet mentem,</p>
    <p>Quia exulabat natibus severus tum</p>
    <p>Orbilius, hinc cum aequalibus meis, buxo</p>
    <p>Certare: globis, atque item pila coepi,</p>
    <p>≤line=650≥ Quaequae animus affectabat exequebar. NV. Num</p>
    <p>Et parvus invisere soles suburras? AT. Non,</p>
    <p>Quia illud aetas vetuit. Ex ephebis sed</p>
    <p>Postquam exii: penitius huius inquam, tum</p>
    <p>Ingeniolum scisses. Quia huic fuit cura</p>
    <p>≤line=655≥ Tunc unica: experientia doceri: quid</p>
    <p>Aut senio ferret lucrosus, aut quidnam</p>
    <p>Damnosa raderet canicula. NV. At numi</p>
    <p>Vnde? AT. Vnde ais? Mater pecuniae plusquam</p>
    <p>Satis administrabat patre inscio. NV. Nunquid</p>
    <p>≤line=660≥ Pater rescivit postea? AT. Nihil quidquam.</p>
    <p>Imo si aliquid subinde is: connivebat. NV. Vah,</p>
    <p>Nimia <hi rendition="simple:italic">φιλοσργια</hi> parentis.
    Omnino</p>
    <p>Exvere sic patris animum patrem? AT. Illud: sed</p>
    <p>Sero modo: conqueror, uterque tum mortem</p>
    <p>≤line=665≥ Moritur parens, haeres relinquor ex asse</p>
    <p>Solus, nihil relinquo in aedibus, nec vas</p>
    <p>Nec vestimentum: imὸ nec ollulam, quin mox</p>
    <p>Conrado quaelibet. Deinde servos, et</p>
    <p>Ancillulas produco, vendo, mercede,</p>
    <p>≤line=670≥ Inscribo item aedeis, talenta congessi</p>
    <p>Plusquam viginti. NV. Vah, tot aeris uni ne</p>
    <p>Homunculo suffecit? obsecro qui iste</p>
    <p>Tibi periit tantus pecuniae coetus?</p>
    <p>AT. Id audies. Moritur parens uterque, ut mox</p>
    <p>≤line=675≥ Dixi: et quidem exspectatus, Attalo me tum</p>
    <p>Opulentiorem credidi. NV. Mihi Plutus</p>
    <p>Sane fuisses. AT. Nortiae arbitrabar vel</p>
    <p>Me gnatulum, cui nullus esset aequalis,</p>
    <p>Cuique omne liberum foret. NV. Papae, mira et</p>
    <p>≤line=680≥ Prava arrogantia divitum, sed enarra</p>
    <p>Quaeso: unde tam subita opulentulo euenit</p>
    <p>Tibi metamorphosis, beatior Croeso ut</p>
    <p>Evaseris iam Irus? AT. Scies: modo posses</p>
    <p>Tacere, provocare in aleam audebam</p>
    <p>≤line=685≥ Tum quosuis, imὸ sorte maxima quavis</p>
    <p>Apposita. Ego solus Monarcha regnabam</p>
    <p>Tanta potens pecunia, nec audebat</p>
    <p>Quisquam aleae certamen aggredi mecum,</p>
    <p>Vel provocatus. Caeterum advenit quidam:</p>
    <p>≤line=690≥ Nescio quis. NV. Isne erat opulentior te, vel</p>
    <p>Potentior? AT. Nescio quidem, ast eundem me</p>
    <p>Potentiorem vel fuisse monstravit</p>
    <p>Rei exitus. Paratus hic erat mecum</p>
    <p>Sortem aleae experirier. Fuit nobis</p>
    <p>≤line=695≥ Praescripta lex: ut quisque senionem vel</p>
    <p>Coum iacit: tum alter talentulum ponet.</p>
    <p>Qui vero chium vel caniculam mittit :</p>
    <p>Idem talentum poneret. Sed is qui tum</p>
    <p>Venerem iacit, bene cumulatum acervum idem</p>
    <p>≤line=700≥ Tolleret, utrique lex placet. Rem adimus non</p>
    <p>Avibus bonis. NV. malis? AT. Monarcha nummatus</p>
    <p><hi rendition="simple:italic">Διάκενεσθαι</hi> illinc abeo. NV.
    ain Attaba? et zona et</p>
    <p>Re perdita? AT. omni. NV. ex gnatulo privignus est factus.</p>
    <p>AT. Verus. NV. Sed id merito quidem tuo, scisti.</p>
    <p>≤line=705≥ Namque Venerem non convenire cum uxore</p>
    <p>Summi Iovis. Iunonius, potens, stans pro</p>
    <p>Iunone: quando eras monarcha: velles ne</p>
    <p>Venerem tibi propitiam? Iniquum id est hercle</p>
    <p>Beneficium exoptare ab hac:cui nunquam</p>
    <p>≤line=710≥ Benefeceris, contrariae imo cuius tu</p>
    <p>Parti faves. AT. Riden Numeni in hac re tum</p>
    <p>Misera: tum iniqua? NV. Iniqua ais? manet mente</p>
    <p>Alta repostum odium hercle iniquae in Aeneam</p>
    <p>Iunonis. AT. Ah, haud aequum facis: dolentem qui</p>
    <p>≤line=715≥ Rides amicum, credidi dolorem esse</p>
    <p>Communem amicis. NV. Doleo maxime, sed nos</p>
    <p>E poculo laetor bibisse eodem. Nam</p>
    <p>Iniuria Veneris uterque rem nostram</p>
    <p>Haud poenitendam amisimus. Mala arbitror</p>
    <p>≤line=720≥ Communia esse mitiora. Sed quod sors</p>
    <p>Fert animo id Attaba feramus aequo. In re</p>
    <p>Enim mala iuvat animus bonus multum. AT. Huic</p>
    <p>Credis animi quid deesse? Si hercle ferveret</p>
    <p>Militia: haud facerem pili quidem. Sed nunc</p>
    <p>≤line=725≥ Ex Attaba fiam Irides miser, cum sim</p>
    <p>Laboris inscius. NV. Ecce me, sequi si huius</p>
    <p>Dogmata voles: nunquam Irides eris faxo. AT.</p>
    <p>Ego, si modo posses, nihil recusabo</p>
    <p>Laboris, efficiendo quidquid obtrudes.</p>
    <p>≤line=730≥ Famelicus namque peteret vel e flamma</p>
    <p>Cibum. NV. Viden nostram? AT. Quam, heram? NV. ipsam. AT. Ain?
    quidnam</p>
    <p>Operatur? NV. Ostia ambit, ut solet. AT. Num ergo</p>
    <p>Loquax? NV. loquacissima. Negocium si illi</p>
    <p>Sit ad forum: saepe annus est priusquam illinc</p>
    <p>≤line=735≥ Redeat. AT. Ita est. NV. Hinc audiamus haec secum</p>
    <p>Quid garriet. Desint si huic quibus narret:</p>
    <p>Quicquid animo gerit, experire: num longo</p>
    <p>Sermone id aut lapidibus, aut luto dicet.</p>
  </div>
  <div type="level2" xml:id="scaena-tertia.-1">
    <head>12. SCAENA TERTIA.</head>
    <p>LERNA.</p>
    <p><hi rendition="simple:italic">Trimetri.</hi></p>
    <p>HA ha hae. Mihi iam nunc quidem ex animo libet</p>
    <p>≤line=740≥ Ridere: cum video omnia ex animi mei:</p>
    <p>Sententia succedere. Haud credo deos</p>
    <p>Etiam si id intime velint: posse alicui</p>
    <p>Magis esse propitios. Cui, quaeso, citius</p>
    <p>Aut etiam abundantius opes obtrudere</p>
    <p>≤line=745≥ Possent, quam huic modo faciunt? Pol nemini,</p>
    <p>Sustineo sola familiam lautissimam,</p>
    <p>Et id quidem parvo meo quaestu. Attamen</p>
    <p>Carissimam annonam fuisse nemini</p>
    <p>Latet. Quid at modo faciam? ditissima</p>
    <p>≤line=750≥ Fiam brevi est necesse. Nam baculo licet</p>
    <p>Pecuniam propellere optarem: haud secus</p>
    <p>Atque inquiunt Graecos famem solere: pol</p>
    <p>Minime valerem. Annona nam vilissima est.</p>
    <p>Hodie ubi deveni in forum : concurrere</p>
    <p>≤line=755≥ Cupaediarii, coqui, caetarii,</p>
    <p>Obferre non: sed potius obtrudere mihi</p>
    <p>Merces videbantur. Papae, quam subita mox</p>
    <p>Mutatio rerum, ex inaudita cibi</p>
    <p>Poenuria : permaximam ecce copiam,</p>
    <p>≤line=760≥ Obsonii tantum emi ego: quod vel novem</p>
    <p>Hospitibus esset satis: ut arbitror: tribus</p>
    <p>Argenteis. Hinc mihi lucrum est huberrimum.</p>
    <p>Causabor annonam esse caram: id arguet</p>
    <p>Mecum prior rerum indigentia. At pol mei</p>
    <p>≤line=765≥ Flocci facient id hospites. Non sunt enim</p>
    <p>Ut <hi rendition="simple:italic">Κυμινοπρίσαϊ</hi> hi: qui vel ob
    minimum obolum</p>
    <p>Tragicas cierent: alteri parvi Hercule:</p>
    <p>Turbas. Mei tum liberales: tum boni</p>
    <p>Homunciones sunt. Qui enim nos calculum</p>
    <p>≤line=770≥ Facimus, placet. Quidquid deinde asscribimus</p>
    <p>Pro eduliis: haud displicet. Demum aedepol</p>
    <p>Creta mihi sulcata est: ita et subinde ubi</p>
    <p>Incaluerint potu: duae a me lineae</p>
    <p>Ducuntur una. Hi calculo facto nihil</p>
    <p>≤line=775≥ Obmurmurant, imo satis faciunt probe.</p>
    <p>Tales ego blandiloqua blandis attraho</p>
    <p>Semper mihi verbis. Meus qui tum potest</p>
    <p>Iacere quaestus? imò quid vel obstaret,</p>
    <p>Quin ego opulentula ero brevi? At monet</p>
    <p>≤line=780≥ Tempus me ut hinc iam conferam ocius domum,</p>
    <p>Struxisse dudum namque oportuit thoros.</p>
  </div>
  <div type="level2" xml:id="scaena-qvarta.-1">
    <head>13. SCAENA QVARTA.</head>
    <p>ATTABAS, NVMENIUS.</p>
    <p><hi rendition="simple:italic">Scazontes.</hi></p>
    <p>Trivenefica hinc siccine abiit? capin Numeni quid</p>
    <p>Inepta garriit? NV. Peroptime, at dixin</p>
    <p>Hoc fore? AT. Mea sententia quidem nobis</p>
    <p>≤line=785≥ Mutandus esset mox locus. NV. Locum dicis?</p>
    <p>Stulte sapis, tutius ubi pararemus</p>
    <p>Nobis asylum nescio. AT. Sed hercle isthaec</p>
    <p>Vel Satrapen exenteraret. NV. Id credo</p>
    <p>Quidem. Sed audisti ne, saepe, quod partum</p>
    <p>≤line=790≥ Sit male: male id rursum subinde dilabi?</p>
    <p>Dignum iam habet patella operculum. AT. Quid tun</p>
    <p>Numeni habes vel male pecuniam partam?</p>
    <p>NV. Nonne id tibi dixi, me huic rei totis</p>
    <p>Incumbere heic nervis? quo
    <hi rendition="simple:italic">ὁδοιδόκοσ</hi> privem</p>
    <p>≤line=795≥ Non segniter pecunia viatores,</p>
    <p>Mecum edere si velis : animust ut hos viatores</p>
    <p>Non segniter spolies pecunia et vita.</p>
    <p>AT. Vita? satin sanus es? NV. Opinor occisos</p>
    <p>Mordere non posse. AT. au: modo scio quorsum</p>
    <p>≤line=800≥ Tendas: nec heic me defuisse tentabis.</p>
    <p>NV. Probo. Caeterum si quidpiam quit auferri</p>
    <p>Domino inscio, audin? auferes id impune?</p>
    <p>AT. Nescio. NV. Scies, vel a me abi. AT. Virum dices.</p>
    <p>NV. Scis quid velim modo facias? AT. Id autem quid</p>
    <p>≤line=805≥ Est dicito. NV. Non te illius puto ignarum,</p>
    <p>Quod servulo silicernium suo iniunxit.</p>
    <p>AT. Numen quod et Cereris suo deo asscripsit?</p>
    <p>NV. Recte tenes. Demessione facta: audin?</p>
    <p>Heic moris est habere in ipso agro aequatam</p>
    <p>≤line=810≥ Satis aream, in qua ventilant suas fruges.</p>
    <p>AT. Ab acere scilicet. NV. tenes. in hac condunt</p>
    <p>Frumenta temporis aliquantulum: donec</p>
    <p>Sit inacerosum, quidquid ex agris illuc</p>
    <p>Potuere congerere. AT. Scio. Sed heus, quid me</p>
    <p>≤line=815≥ Vis facere? NV. Dicam, fortis es, deinde aptus</p>
    <p>Praecipue ad hanc rem quam paro, ibis illuc tum</p>
    <p>Videns, ne convasare quid queas noctu.</p>
    <p>AT. Hem, scis ne quid vel de latrunculis noctu.</p>
    <p>Ab area arcendis loquutus hic sit? NV. Phy</p>
    <p>≤line=820≥ Stolide putas ne hos posse deprimi somno?</p>
    <p>AT. Scio. At loci inscius sum ego, atque ob id furto</p>
    <p>Inidoneus. NV. Docebo te locum et furti</p>
    <p>Modum. Tu huic dabis operam rei, ipse autem</p>
    <p>Dabo interim alteri periculi multum</p>
    <p>≤line=825≥ Maioris, ut qui exercitatior: nec non</p>
    <p>Loci et modi mage conscius. AT. Placet, dexter</p>
    <p>Mercurius adsit modo. Sed, NV. Hem tibi autem. AT. quid?</p>
    <p>NV. Mercurius intervenit. AT. Ain? NV. Vide. AT. Num est is</p>
    <p>Silicernii servus? NV. Tenes, facessamus</p>
    <p>≤line=830≥ Hinc. Nam ut diei tempus est morari nos:</p>
    <p>Credo, hospitam, ut quae lectulos modo stravit.</p>
  </div>
  <div type="level2" xml:id="scaena-qvinta.">
    <head>14. SCAENA QVINTA.</head>
    <p>EVDVLVS.</p>
    <p><hi rendition="simple:italic">Trimetri.</hi></p>
    <p>Nae stultus est, qui se manus credit Dei</p>
    <p>Effugere posse pedibus humanis: licet</p>
    <p>Accipitre sit pernicior, longae hercle sunt</p>
    <p>≤line=835≥ Dei manus, nec non inevitabiles.</p>
    <p>Expertus id sum hodie. Ego namque rure cum</p>
    <p>Reverterer: video duas mulierculas</p>
    <p>Ante praeeuntes, cupidus has dinoscere</p>
    <p>Praeeuntibus quantum queo, insto, consequor,</p>
    <p>]840] Saluto, cognosco resalutantes: erat</p>
    <p>Nostras Noemi cum nuru, ut dixit, sua.</p>
    <p>Hanc de Elimelech rogo, mortuum cum filiis</p>
    <p>Dixit. Quid et sic sola nudaque veniat</p>
    <p>Interrogo, flens tale responsum dedit.</p>
    <p>≤line=845≥ Egressa sum plena: vacuam iam me Deus</p>
    <p>Reducit. Illius, hercle, fortunae oppido</p>
    <p>Modo miseret me, ut quae solet numerarier</p>
    <p>Inter opulentulas, modo pauperrima</p>
    <p>Redeat. Hero haec cur cesso nuntiare? nam</p>
    <p>≤line=850≥ Fortasse paupertatulae huius obviam</p>
    <p>Ibit. Tamen vereor ne conspiraverit</p>
    <p>Tenacibus pecunia Plutis: quibus</p>
    <p>Quanto est pecuniae magis: tanto,hercle, sunt</p>
    <p>Attentiores ad rem. Egenus atque si</p>
    <p>≤line=855≥ Quidquam poposcerit, audit ilico male</p>
    <p>Ab eisdem, herum tamen meum illis imparem</p>
    <p>Spero. Monet tempus domum ut me hinc conferam,</p>
    <p>Ne si heic diutius modo subsisterem</p>
    <p>Cum advesperascit, forte post festum adforem.</p>
  </div>
  <div type="level2" xml:id="actvs-qvartvs.">
    <head>15. ACTVS QVARTVS.</head>
    <p>EVDVLVS.</p>
    <p><hi rendition="simple:italic">Superioribus pares.</hi></p>
    <p>≤line=860≥ Multa hercle adhuc nox est meis oculis: idem</p>
    <p>Et solitudo huius fori arguit. Solet</p>
    <p>Enim die crepusculo frequentibus</p>
    <p>Forum scatere operariis: nullum modo</p>
    <p>Video. Quid hem? ni ambigua lunae lux sit: aut</p>
    <p>]865] Ni aedituus indocte, ut solet: modo rexerit</p>
    <p>Horologium: vix tertia est. Ego dum nimis</p>
    <p>Hero obsecundare studeo: multum meam</p>
    <p>Defraudo naturam. Quid hic modo faciam?</p>
    <p>Ignoro. Obambulare liberum est mihi heic</p>
    <p>≤line=870≥ Ad satietatem usque. Si operarios enim</p>
    <p>Manere: uti certum est: volo discedere, e</p>
    <p>Foro haud licet. Sed heus Noemin et nurum?</p>
    <p>Quas tamen ob hesternam profectiunculam</p>
    <p>Scio defatigatas fuisse oppido. Equidem</p>
    <p>≤line=875≥ Ita est, adibo interrogans quonam velit.</p>
  </div>
  <div type="level2" xml:id="scaena-secvnda.-3">
    <head>16. SCAENA SECVNDA.</head>
    <p>NOEMI, RVTH, EVDVLVS</p>
    <p><hi rendition="simple:italic">Trimetri.</hi></p>
    <p>Nemini ego plura acerba suspicor homini</p>
    <p>Unquam accidisse: quam mihi mulierculae</p>
    <p>Oblata sunt. heu me miserrimam, hanccine</p>
    <p>Non licuit una cum viro atque filiis</p>
    <p>≤line=880≥ Posuisse vitam? haccine ego caussa tantum eram</p>
    <p>Cupida revertendi in solum natale? cui</p>
    <p>O quanto erat praestabilius, gentium ubivis</p>
    <p>Vitam agere: quam huc redire, et hanc penuriam</p>
    <p>Pati. Etiam et in patria datur stabulare sub</p>
    <p>≤line=885≥ Dio. Num id est itineris exhausti Deus</p>
    <p>Bone praemium? rogito inopis te nunc mei</p>
    <p>Miserescat. RV. Obsecro bono mater animo</p>
    <p>Sis. Satius aedepol fuisset, arbitror:</p>
    <p>Huc non migrasse. Sed tamen quando heic sumus,</p>
    <p>≤line=890≥ Quaeque obferuntur perferamus ea animo</p>
    <p>Aequo. EV. Noemi hem. NO. Me Noemi nominas?</p>
    <p>Pol, falso id est nomen mihi inditum. Quis es?</p>
    <p>Ho, tu ne es Eudulus? EV. Tenes, quo tenditis?</p>
    <p>NO. Sane haud scio, quo tendimus, ferme ubi sumus</p>
    <p>≤line=895≥ Ignoro, tanta me aegritudo oppressit. EV. hem</p>
    <p>Quid aegritudo? quaenam ea est? NO. Dicam tibi</p>
    <p>Intrasse me nosti die hesterna oppidum.</p>
    <p>EV. Crepusculo noctis, scio. NO. vacuam quidem. EV. Id</p>
    <p>Dolui etiam. RV. Fortunae id inconstantiae</p>
    <p>≤line=900≥ Asscribito. NO. Siccine fuit Rhamnusiae</p>
    <p>Pro ludo huic vetulae novercari? ut etiam</p>
    <p>Ne obolum reliquerit, unde restim emat equidem</p>
    <p>Haec iam mihi foret expetenda maxime</p>
    <p>Si hominis nihil superesse post mortem, citra</p>
    <p>≤line=905≥ Putidum cadaver crederem. EV. Quaeso, bona</p>
    <p>Verba, neque fortunae imputes, cum quidquid est</p>
    <p>Tibi: credito, infortunii, id tibi a Deo</p>
    <p>Penitus profectum sit, etiam ne dixeris</p>
    <p>Tibi esse eundem iniurium: quia forte vel</p>
    <p>≤line=910≥ Maiora de illo merita es. RV. Hem, tun hanc, bone</p>
    <p>Vir in Deum peccasse diceres? NO. Volo,</p>
    <p>Commeruimus malum: attamen dignum hisce vel</p>
    <p>Iniuriis numquam. EV. Deus novit. NO. Quid, hem</p>
    <p>Vetula aliquid committeret quamobrem fame</p>
    <p>≤line=915≥ Periret? EV. Id numquam sinent cognatuli.</p>
    <p>NO. Pauperculis cognatus est nullus. Nam heri</p>
    <p>Dum veni in urbem: quia pecuniae nihil</p>
    <p>Mihi erat: adibam alicuius aedes misera: quem</p>
    <p>Mihi suspicabar esse vel primarium.</p>
    <p>≤line=920≥ Pepuli fores graviter quidem. EV. Scio veterem</p>
    <p>Ob familiaritatem id egisti. NO. tenes,</p>
    <p>Mox prodit hospes: me rogans quidnam velim.</p>
    <p>Tibi loqui dico, fores aperit, rogat</p>
    <p>Quae sim. Ego Noemi. Quae Noemi inquit. Quasi</p>
    <p>≤line=925≥ Non noveris dixi. Sobrinus tu mihi es,</p>
    <p>Cognata non est nomine hoc mihi, quod sciam</p>
    <p>Respondit. EV. Hunc forte ob diutinam arbitror</p>
    <p>Absentiam nomen tuum praeterierat.</p>
    <p>NO. Quid si apud Hyperboreos talentum rem decem</p>
    <p>≤line=930≥ Mortua reliquissem: an ne, vir bonus ille, me</p>
    <p>Bene nosceret? sane, et quidem memoriter</p>
    <p>Meam usque progeniem: ab avo atque atavo ordine</p>
    <p>Bene numerans. EV. bona verba quaeso. NO. Imo mala</p>
    <p>Potius. EV. Noemi perge narrare. NO. Quid opu’st</p>
    <p>≤line=935≥ Verbis, meos homini missellula aperio</p>
    <p>Casus. EV. ut evidentiora scilicet</p>
    <p>Indicia noscendi te haberet. NO. id tenes.</p>
    <p>EV. Quid deinde? NO. Quid deinde quaeris? Ista dum</p>
    <p>Oratione, satis quidem longa eloquor.</p>
    <p>≤line=940≥ Concludo, nil pecuniae mihi esse. EV. Quid?</p>
    <p>Nihil obtulit? NO. Nihil. EV. Nec hospitio excipit?</p>
    <p>NO. Imo nec agnoscit. Die sed crastino</p>
    <p>Nos latius confabulaturos, mihi</p>
    <p>Promittit, hac de re. EV. Interim hospitio cares.</p>
    <p>≤line=945≥ NO. Quia egens relicta misera sum: ignoratur, heu,</p>
    <p>Nomen, ego negligor. Vide quidnam facit</p>
    <p><hi rendition="simple:italic">ρενία</hi> omnibus molesta. EV. Ubi
    hac nocte stabulum</p>
    <p>Nacta es? NO. Ubi? sub dio. EV. Deus bone quanta, et, o</p>
    <p>Quam poenitenda incurrit humanum genus</p>
    <p>≤line=950≥ Si vixerit diu. NO. Atque si cognatus id</p>
    <p>Egit: quid acturos putas alios? RV. Bono</p>
    <p>Mater animo sis. Hunc dolorem ponito.</p>
    <p>Ego cellulam parabo conductitiam</p>
    <p>Nobis. NO. Sed unde victum, et hospitii quis hem</p>
    <p>≤line=955≥ Ius solvet? RV. Ipsa nendo: noctes et dies</p>
    <p>Operamque dando nos alam ambas. NO. Quaestus is</p>
    <p>Friget modo. Nec possis hinc corradere</p>
    <p>Ius filia hospitii. EV. Aedepol, nimis anxia es,</p>
    <p>Haec consulit bene, eius exsequitor, rogo,</p>
    <p>≤line=960≥ Consilium. RV. Ita interea aliquid fiet scio.</p>
    <p>NO. Id aliquid est nihil. Sed ut res postulat</p>
    <p>Faciendum id est tamen. EV. Probo hercle commodum</p>
    <p>Operarii huc se conferunt. Vos agite rem</p>
    <p>Vestram, his necesse est ut loquar. Habebitis</p>
    <p>≤line=965≥ Me semper hercule: id quod unum valeo ego:</p>
    <p>Cum lingua, tum mente vobis benevolum.</p>
    <p>Valete. NO. Tu quoque valeas. Ruth, quid agimus?</p>
    <p>RV. Quidquid tibi lubet: mihi mater placet.</p>
    <p>NO. Obambulemus oppidum. RV. Non abnuo:</p>
    <p>≤line=970≥ Nil aeque ut ocium, mihi cum sit odio.</p>
  </div>
  <div type="level2" xml:id="scaena-tertia.-2">
    <head>17. SCAENA TERTIA.</head>
    <p>EVDVLVS, PHILOPONVS,
    LOEDORVS<hi rendition="simple:italic">.</hi></p>
    <p><hi rendition="simple:italic">Trimetri.</hi></p>
    <p>Mulierculae huius per Iovem infortunium,</p>
    <p>Vel lacrimas extunderet silici. Vide</p>
    <p>Quam occidua sint bona quae homines tam avide ambiunt,</p>
    <p>Desiderant. Ph. Eudule salveto, quid haec</p>
    <p>≤line=975≥ Frons tetricae vult sibi? quid? domin’ recte
    omnia?</p>
    <p>EV. Ita quod sciam. PH. Sed hem, quid est quod lacrimas</p>
    <p>Etiam excutit tibi? EV. Elimelech uxor. PH. Quid haec?</p>
    <p>Num Elimelech reversus est? EV. Quam vellem. LOE. Ob id</p>
    <p>Tu lacrimaris ? sin minus, diu valeat? EV. Valet</p>
    <p>≤line=980≥ Numquam hercle posthac male habiturus. PH. Obsecro</p>
    <p>Te Eudule quidnam aegri in animo tibi sit? rogo</p>
    <p>Ne animum meum diutius suspendito.</p>
    <p>LO. Idem obsecro. EV. Vidistis has mulierculas?</p>
    <p>PH. Mox in foro? vidi. LO. Atque ego. EV. Noemi erat</p>
    <p>≤line=985≥ Altera nurus. PH. cuius? EV. Noemi. PH. Elimelech</p>
    <p>Cum filiis aderat ne? EV. dixit mortuos</p>
    <p>Esse. LO. id ne fles? quod si adforent iuvenes: seni</p>
    <p>Iniuriae nihil ortum. EV. Ain? LO. Si Caspius</p>
    <p>Vixisset: inclusus, fame confectus, is</p>
    <p>≤line=990≥ Dudum fuisset. EV. riden heus? LO. Nequaquam, is
    est</p>
    <p>Mos Caspiis. Sexagenarios fame,</p>
    <p>Conficere scilicet, imo erat genitus, ut et</p>
    <p>Moreretur. EV. Id nullus negat. Sed alia res</p>
    <p>Est. PH. explica obsecro. EV. eius uxor rediit huc.</p>
    <p>≤line=995≥ LO. Plures idem efficient scio. EV. at tali
    hercule</p>
    <p>Fortuna, ut eius te recusares fore</p>
    <p>Rivalem. LO. Ob id misera arbitror. EV Miserrima.</p>
    <p>Nam neque obolus, restim quo emat, superest ei.</p>
    <p>PH. Non dicis id. EV. Nihil magis. PH. Mutatio</p>
    <p>≤line=1000≥ Tantan Deus bone rebus insit? quam male</p>
    <p>Fortuna saevis, lubrica et vaga. Ne obolum</p>
    <p>Reliquum esse, tantum habuisse? LO. tali miseriae</p>
    <p>Nil miserius dici potest. PH. Sed obsecro</p>
    <p>Te Eudule, qui illi periit substantiae</p>
    <p>≤line=1005≥ Tam magna portio? EV. Deus novit. PH. Neque id</p>
    <p>Retulit tibi? EV. id quod retulit narrabitur</p>
    <p>Tibi postea. Prius volo rem agere meam,</p>
    <p>Verba mihi ne lucri faciam. Dicite mihi,</p>
    <p>Operarier vos velle falces arguunt,</p>
    <p>≤line=1010≥ Vultis ne heri demetere fruges? quantum enim</p>
    <p>Quisquam suis operariis dederit: is et</p>
    <p>Vobis dabit. PH. Iamdudum: id optabamus: ut</p>
    <p>Qui scivimus nobis ab ipso opellulae</p>
    <p>Solatium promptissimum esse. LO. Tun, bone</p>
    <p>≤line=1015≥ Vir opellulam vocitas? PH. Labor non est labor,</p>
    <p>Mercedem ubi recipis. EV. Probe dicis. Agite</p>
    <p>Adeamus agrum: heic vos labore, ego fabulis</p>
    <p>Tempusculi molestiam triverimus. PH. Id</p>
    <p>Nobis placet. Sed num puellulae tibi?</p>
    <p>≤line=1020≥ Frugem ut? EV. Scio, sunt, video herum. Quam
    ocissime</p>
    <p>Abeamus hinc. LO. is non potest videre nos,</p>
    <p>Quum non habet vitreos ocellulos. EV. Male</p>
    <p>Dicax: num herum rides? PH. Id ingenium hominis</p>
    <p>Est hercle. EV. Loedorus, papae, ingenium, audio,</p>
    <p>≤line=1025≥ Cum nomine optime quadrat. PH. Rem ipsam tenes.</p>
  </div>
  <div type="level2" xml:id="scaena-qvarta.-2">
    <head>18. SCAENA QVARTA.</head>
    <p>BOOS.</p>
    <p><hi rendition="simple:italic">Eiusdem farinae.</hi></p>
    <p>Fidem quis in servo, obsecro, unquam quaereret?</p>
    <p>Num rara avis servus fidelis? Quis hominum</p>
    <p>Id diffiteretur? Fidelem isthunc meum</p>
    <p>Dico esse, si quisquam alius. Ad quaevis quidem</p>
    <p>≤line=1030≥ Negocia expedienda non ineptus est.</p>
    <p>Credo: suae non parceret vitae: modo</p>
    <p>Posset mihi prodesse, tantum abest, ut ab</p>
    <p>Hoc luderer dolis. Apud me est, hercule,</p>
    <p>Illi fides tanta: ut etiam si posset: haud</p>
    <p>≤line=1035≥ Me falleret credam. Quid eius praedicem</p>
    <p>Laudes? Mihi est et nomine et re Eudulus, hic</p>
    <p>Sane mihi est monosyllabus. Nam iniunxeram</p>
    <p>Illi die hesterna, ut operarios modo</p>
    <p>Conduceret laboriosos: obsecro:</p>
    <p>≤line=1040≥ Quam is habuit id curae. Mihi: ne forsitan</p>
    <p>Oppressus alto somno, is id minus bene</p>
    <p>Curasset: hercle cura somno inimica non</p>
    <p>Defuerat. Experrectus hunc voco, volens</p>
    <p>Hominem excitare, at ille nil contra, insolens</p>
    <p>≤line=1045≥ Quidem id facit, mecum inquio. Ipse aliquantulum</p>
    <p>Iratus e lecto prosilio, et ad</p>
    <p>Cubiculum eius pulsitans graviter fores</p>
    <p>Prorepo, nec quenquam audio, cubile item</p>
    <p>Cerno vacuum. Quietior recipio me in</p>
    <p>≤line=1050≥ Lectum ocius: mecum inquiens, eiusmodi</p>
    <p>Servos nequaquam esse minimum decus aedium,</p>
    <p>Ego semiplena luce ubi resplenduit</p>
    <p>Sol: vestibus me vestio: atque huc ad forum</p>
    <p>Venio, nec heic video virum. De eo hos viros:</p>
    <p>≤line=1055≥ Nisi ruri enim scirem esse: percontarer. At</p>
    <p>Certum est mihi illuc ire: sacrificium ubi</p>
    <p>Diluculare sit absolutum, id in animo est.</p>
  </div>
  <div type="level2" xml:id="scaena-qvinta.-1">
    <head>19. SCAENA QVINTA.</head>
    <p>NVMENIVS, ATTABAS.</p>
    <p><hi rendition="simple:italic">Scazontes.</hi></p>
    <p>Modo Attaba audin? ipsa res manus poscit.</p>
    <p>AT. Qui sic? NV. rogas? Ea ne excidere quae dudum</p>
    <p>≤line=1060≥ Dixi tibi? AT. Quaenam? NV. Hercle dixerim Lethem</p>
    <p>Te verius, quam hominem. Seni aream? AT. ah, tanquam</p>
    <p>Nomen meum. NV. Nunc demum opus tua exprompta est</p>
    <p>Astutia. AT. Hercle exprompta bellule, namque hac</p>
    <p>Mea periere talenta. Sed virum dices</p>
    <p>≤line=1065≥ Modo mihi significes locum ett modum. NV. Laudo,</p>
    <p>Portam hanc biturritam viden? AT. Nisi credas</p>
    <p>Oculos mihi deesse. NV. ea exeunda est a</p>
    <p>Coena tibi. AT. Villam haud scio. NV. Mane, postquam</p>
    <p>Exieris hanc, aedificio eleganti aedem</p>
    <p>≤line=1070≥ Exstructam ad hanc manum videbis, illaec est.</p>
    <p>AT. Itur ne eo per publicam viam? NV. Itur. Sed</p>
    <p>Exorbitabis tu sciens. AT. Scio. Nempe</p>
    <p>Privata res quia geritur: via utendum est</p>
    <p>Privata. NV. Ita ’st. AT. Quid si aream insciens tum non</p>
    <p>≤line=1075≥ Invenero? NV. Invenias facillime faxo,</p>
    <p>Graminea, quam diximus, ubi via haec esse</p>
    <p>Desinit, habet semitam frequentem ab utraque</p>
    <p>Manu, una ducit ad aream, aut aedeis:</p>
    <p>Altera sinistra hac sursum ab aedibus tendit,</p>
    <p>≤line=1080≥ Hac facito iter. AT. Tun me iubes aberrare</p>
    <p>Ab aedibus, cum pone eas tamen praeda</p>
    <p>Deliteat? NV. Haud scis quo velim. Prius totam</p>
    <p>Rem audi. Via isthaec te in nemusculum ducet</p>
    <p>Villae obiacens, latitabis usque in hoc donec</p>
    <p>≤line=1085≥ Tempus aliud poposcerit. AT. Scio donec</p>
    <p>Operarios somno obrutos putem. NV. Recte</p>
    <p>Descendito tum per nemus, domum versus,</p>
    <p>Ibi area est propter, tu in hac tibi iniunctam</p>
    <p>Rem denique efficito. AT. Sed haud scio, quonam id</p>
    <p>≤line=1090≥ Fiet modo. NV. faxo scies. Solet talis</p>
    <p>Res aggredi a primatibus viris huius</p>
    <p>Sectae: priusquam inimica lux propinquaret.</p>
    <p>Ego id volo a te ante mediam aggredi noctem.</p>
    <p>AT. Proflare toto pectore arbitraris tum</p>
    <p>≤line=1095≥ Operarios somnum? NV. tu eos negas esse</p>
    <p>Homines? Die non segniter laborare et</p>
    <p>Noctu excubare: suspicaris humanum</p>
    <p>Id esse? AT. Quid si officii id, alteri cuidam</p>
    <p>Acheronticus commiserit? NV. Quid et si nunc</p>
    <p>≤line=1100≥ Caelum ruat? Verumtamen suus cuique</p>
    <p>Est villulae <hi rendition="simple:italic">οἰκουρός</hi> tibi est
    is obiecta</p>
    <p>Placandus offula, periculi forte</p>
    <p>Ne quid latrando tibi parare posset. Tum</p>
    <p>Vaero. AT. Hem tibi. NV. Quid? laudo. Caetera ex me mox</p>
    <p>≤line=1105≥ Scies. AT. Placet, modo Laverna conatus</p>
    <p>Iuverit meos. NV. Iuverit, scio, modo audax sis.</p>
  </div>
  <div type="level2" xml:id="scaena-sexta.">
    <head>20. SCAENA SEXTA.</head>
    <p>NOEMI, RVTH.</p>
    <p>Profecto uaere dicitur, spem fomitem</p>
    <p>Laboris esse, haec deambulatio licet</p>
    <p>Parum laboriosa: quam me anum male</p>
    <p>≤line=1110≥ Affecit: aedepol mihi profectio</p>
    <p>Hesterna ludus non labor visa est: prae ut haec</p>
    <p>Hodierna, qua quid mihi laboriosius</p>
    <p>Esse potuit nescio. RV. ita ais mater? Satin</p>
    <p>Sana? stadio tu comparas passum? NO. mihi</p>
    <p>≤line=1115≥ Spes, filia, alas addidit tum. Hanc vero ubi</p>
    <p>Viderimus esse uanam, et alas et animum</p>
    <p>Abiecimus. RV. Non vana: quin habeas agrum</p>
    <p>Incolumem adhuc. NO. Pol, neutiquam degenerem: is est</p>
    <p>Neglectus aeque ut domina, glaream haud agrum</p>
    <p>≤line=1120≥ Dicas: decem annis vomerem non passus est.</p>
    <p>RV. Attamen ubi voles, ab hoc pecuniae</p>
    <p>Aliquantulum abrades. NO. Parum id quidem est. RV. parum</p>
    <p>Habere praestat, quam nil tamen. Aureum</p>
    <p>Numisma, quantumvis etiam exile: esset et</p>
    <p>≤line=1125≥ Mendico, opes, Pactolicae. Ipsa vero: ubi</p>
    <p>Vir ille dixit, esse nil quod conqueri</p>
    <p>Posset Noemi, agrum quum habet, qui vel suae</p>
    <p>Iniurias poenuriae propellere</p>
    <p>Potest: statim exilvi animo. Atque (ut dicitur)</p>
    <p>≤line=1130≥ Me provolutam ad Milvios videbar. Id</p>
    <p>Et tacita mecum agens. Bene actum est, salva res</p>
    <p>Est, ego laboribus, et ager proventibus,</p>
    <p>Salvae sumus. NU. Proventus ille erit admodum</p>
    <p>Parvus. RV. Pusillitati ego eius obuiam</p>
    <p>≤line=1135≥ Ibo, laborando, imo iam certum est mihi:</p>
    <p>Nisi secus imperitaveris: prodire rus,</p>
    <p>Atque sicubi nacta fuero Philopauperis</p>
    <p>Domini agrum: ibidem colligam spicas. NO. Probo,</p>
    <p>Nam messis hordeacea est. Et sane ego</p>
    <p>≤line=1140≥ Congrediar. RV. Id pol non sinam. Tu quae soles</p>
    <p>Heic patritia esse: aetatis occiduae etiam:</p>
    <p>Modo praeter aequum et praeter aetatem tuam</p>
    <p>Corraderes spicas? opus negocii haud</p>
    <p>Parvi? sinam? nihil minus facies. Sed hinc</p>
    <p>≤line=1145≥ Te conferes intro: atque pones: si sapis:</p>
    <p>Isthanc tuam aegritudinem. Nimium es enim</p>
    <p>Solicita de victu. Deo relinquito hanc</p>
    <p>Curam: ipse enim qui cuncta pascit, non sinet</p>
    <p>Suos fame extrema perire. NO. Ego facile</p>
    <p>≤line=1150≥ Hanc de annuis mitto. Si huic Maalion</p>
    <p>Vel Chloelion parvulus in aula luderet:</p>
    <p>Nil aegritudinis esset amplius. RV. Omnium</p>
    <p>Rerum arbiter Deus: si id ex re censeat</p>
    <p>Tua esse, et invitae puellum obtrudet. NO. Id</p>
    <p>≤line=1155≥ Verum esse quis negat? RV. Interim aegritudinem</p>
    <p>Istam evome ex animo tamen. Ne te, obsecro,</p>
    <p>Mater mea excrucia. Futuri enim exitum</p>
    <p>Deus in sua unius manu tenet. NO. Aedepol</p>
    <p>Ruth quanta quanta es, ipsa consolatio es.</p>
    <p>≤line=1160≥ Age age, tuis parebo dictis: quae mihi</p>
    <p>Omnem dolorem adimunt. RV. Pol optime facis,</p>
    <p>Patienter hunc feras. Dabit Deus huic quoque</p>
    <p>Finem. NO. Facillime feram. RV. Recte. Est enim</p>
    <p>Cuivis dolori remedium patientia.</p>
  </div>
  <div type="level2" xml:id="scaena-septima.">
    <head>21. SCAENA SEPTIMA.</head>
    <p>ATTABAS.</p>
    <p><hi rendition="simple:italic">Superioribus pares.</hi></p>
    <p>≤line=1165≥ Quam saevit irata Nemesis. Vah, opulentule,</p>
    <p>En pro pecuniaria zona, hunc habes</p>
    <p>Modo sacculum. Rerum vicissitudinem</p>
    <p>Quaeso vide. Si haec hercle praescisses, scio</p>
    <p>Non tua talentula tam habuisses vilia.</p>
    <p>≤line=1170≥ Stultus malo accepto sapis. Sed quid egomet</p>
    <p>Me concoquo, exedo, in animo volvens miser</p>
    <p>Partum alea infami malum. Satius quidem</p>
    <p>Puto, si quid aegritudinis sit in animo:</p>
    <p>Penitus id evellere. Quid infoelicius</p>
    <p>≤line=1175≥ Enim, quam in ipsis pectoris penetralibus</p>
    <p>Gestare veros inferos? Quique inferi</p>
    <p>Horribiliores mente conscia sibi? At</p>
    <p>Dignus profecto sum odio ego, cum muliebri</p>
    <p>Isthac loquacitate. Nostra ex re foret</p>
    <p>≤line=1180≥ Obire iussa Numenii potius. Viri</p>
    <p>Per Herculem vaferrimi. Iussit is, ut a</p>
    <p>Coena oppido exirem, aucupandi gratia,</p>
    <p>Casses enim hos mihi dedit, queis non parum a</p>
    <p>Silicernii surripuero frugibus, et id</p>
    <p>≤line=1185≥ Hac nocte, si modo mihi Laverna sit</p>
    <p>Propitia. Nunc vero exeo commodius ut</p>
    <p>Mihi tempus eligere queam. Satius enim</p>
    <p>Quam adesse post mala, oua morari censeo,</p>
    <p>Omen sinistrum. Proripit se huc, cuius in</p>
    <p>≤line=1190≥ Igni modo ferrum est. Papae, scipionem habet,</p>
    <p>Tripes animal quonam velit, demiror. Hinc</p>
    <p>Facillime observabo eum quonam iverit.</p>
  </div>
  <div type="level2" xml:id="scaena-octava.">
    <head>22. SCAENA OCTAVA.</head>
    <p>BOOS, ATTABAS.</p>
    <p><hi rendition="simple:italic">Trimetri.</hi></p>
    <p>Qui procul ab aedibus operarios habet:</p>
    <p>Si non gravetur hos subinde invisere,</p>
    <p>≤line=1195≥ Viae laborem foeneratum sentiet</p>
    <p>Pulchre sibi. Id nunc scilicet, me prolicit</p>
    <p>Etiam facit quo iniurias aestus feram</p>
    <p>Aequius. Eo illuc vero nunc, ut quidnam agant</p>
    <p>Sciam. Solet vulgus operariorum enim</p>
    <p>≤line=1200≥ Plerunque heris absentibus, tempusculum haud</p>
    <p>Labore: sed magis ocio atque fabulis</p>
    <p>Terere. Meus si Eudulus acquisiverit</p>
    <p>Tales: ne ab iis latum ibo culmum, imo neque</p>
    <p>Domum revertar, usque donec opellulae</p>
    <p>≤line=1205≥ Pensum diurnae absolverint. Verumtamen</p>
    <p>Habeat licet fide probata operarios,</p>
    <p>Nunquam tamen dum ventilavero aream,</p>
    <p>Domum revertar. Nam scio, vigilantius</p>
    <p>Praesente me incumbent, ut et noctu area</p>
    <p>≤line=1210≥ Libera sit a latrunculis et furibus.</p>
    <p>Rem nosciturus, itaque recta ad villam eo.</p>
    <p>AT. Argis licet custodiam commiseris:</p>
    <p>Faxo tamen de praeda opima moereas</p>
    <p>Tu: atque ego triumphem. I: callidum me senties.</p>
  </div>
  <div type="level2" xml:id="actvs-quintvs.">
    <head>23. ACTVS QUINTVS.</head>
    <p>LOEDORVS, PHILOPONVS.</p>
    <p><hi rendition="simple:italic">Trimetri.</hi></p>
    <p>≤line=1215≥ Philopone tam mane ne? domum cum saero heri?</p>
    <p>Euripus ipus es hercule inquiete cum</p>
    <p>Isthac tua. PH. Loedore scin? insomnia quidem</p>
    <p>dormire me haud sinunt. LO. Quid insomnia ais? ô</p>
    <p>Quam vellem, ut Arcadicam habuisses hanc modo</p>
    <p>≤line=1220≥ Noctem: Meae uxoris nates a frigoris</p>
    <p>Iniuria sesquihorulam vel plus eo</p>
    <p>Defenderem suspicor adhuc insomnia</p>
    <p>Quae haec sunt? PH. Quid id verbi est prius mihi dicito.</p>
    <p>LO. Apud Arcades insomniorum visitur</p>
    <p>≤line=1225≥ Nihil inquiunt. PH. credi potest. LO. Nihil
    magis.</p>
    <p>PH. Noctem lapillo candido dignam, Hercule</p>
    <p>Id ducerem felicitatis maximae</p>
    <p>Loco: una si talis daretur nox mihi.</p>
    <p>LO. Dabitur, modo illuc demigres. Sed dicito.</p>
    <p>≤line=1230≥ Qualia fuere insomnia haec: quae hac nocte te</p>
    <p>Philopone te exagitare? PH. Qualia censeas,</p>
    <p>De isthac peregrina. LO. Noemi de nuru</p>
    <p>Scilicet. PH. Habes. LO. Mirum profecto ni parum</p>
    <p>In somniando fuerit huic discriminis</p>
    <p>≤line=1235≥ Tecum. PH. Facesse hinc in malam crucem scelus</p>
    <p>Cum hac opinione parum pudica. LO. Quid scin heus.</p>
    <p>Quid arbitrer? PH. Facile id tuo ex ingeniolo</p>
    <p>Coniicio. Certe honestiorem, vel Socrus</p>
    <p>Amantiorem vidimus neminem. Etiam</p>
    <p>≤line=1240≥ Id dicere ausim ego: quam habet virtutem hanc ei</p>
    <p>Fore <hi rendition="simple:italic">κυπρίδοσ κεσὸμ</hi>, LO. Per
    herculem obsecro</p>
    <p>Ne factites arcem ex cloaca. PH. Optem Eulogum</p>
    <p>Te ex Loedoro. Sed id quod asserui modo,</p>
    <p>Vel argumentis evidentibus optime</p>
    <p>≤line=1245≥ Docere possum. Honestius negabis heic</p>
    <p>Vidisse te arbitror aliquam nostratium</p>
    <p>Legisse spicas: quam haec per integrum diem</p>
    <p>Nuperrime. Denique quid hanc pellexit huc?</p>
    <p>Num opes socrus? Sic hercle consultum probe</p>
    <p>≤line=1250≥ Eius fuisset inopiae: spicas item</p>
    <p>Colligeret heic modo sedula. Ast quid? Num viri</p>
    <p>Spes consequendi heic a socru? Verumtamen</p>
    <p>Nullos huic sciebat esse liberos.</p>
    <p>Quid igitur? LO. erga socrum amor censes. PH. Rem acu</p>
    <p>≤line=1255≥ Tetigisti. LO. Ego demiror aedepol aliquem</p>
    <p>Posse faciei eiusmodi monstro allici,</p>
    <p>Quod si essem ego viduus, magis quam talium</p>
    <p>Cuticulae: pecuniae rubiginem</p>
    <p>Ambirem. PH. Abi hinc cum ambitione isthac tua.</p>
    <p>≤line=1260≥ Scin esse virtuti suum Cupidinem?</p>
    <p>LO. Veneris ne is est puer etiam? PH. coelestis. Hic</p>
    <p>Mortalis est tuus Cupido. Nec ut tuo</p>
    <p>Caduca forma huic placet, sed mage animi</p>
    <p>Probitas. Hic arctius proborum hominum animos</p>
    <p>≤line=1265≥ Amore sancto colligat. LO. Deformis hic</p>
    <p>Sit est necesse per Iovem, qui, ut praedicas</p>
    <p>Rationem habet nullam elegantiae. Liquet</p>
    <p>Enim omnibus: simile usque gaudere simili.</p>
    <p>PH. Stultus ego, qui tecum habeo verba, cum es boni</p>
    <p>≤line=1270≥ Sermonis infestissimus gladius. Id in</p>
    <p>Animo habeo, videbis hunc Cupidinem</p>
    <p>Bene meritum de eadem. At heic ne fabulis</p>
    <p>Male collocamus tempus? Hinc adire rus</p>
    <p>Vel solis exortus monet. LO. Philopone, quam</p>
    <p>≤line=1275≥ Operariis mercedula est solatio.</p>
    <p>Quid, censen hunc herum priori? prompta ne?</p>
    <p>PH. Tun id times? operarios mercedula</p>
    <p>Fraudare: relligio foret tali arbitror.</p>
    <p>LO. Animum ad laborem dederis hercle, age, sequor.</p>
  </div>
  <div type="level2" xml:id="scaena-secvnda.-4">
    <head>24. SCAENA SECVNDA.</head>
    <p>MISOBIGAMVS.</p>
    <p><hi rendition="simple:italic">Trimetri.</hi></p>
    <p>≤line=1280≥ Aequo videntur longiores aedepol</p>
    <p>Noctes mihi, quantumvis aestivae, arbitror</p>
    <p>Id esse propter coniugis demortuae</p>
    <p>Absentiam. Deus bone, haec si uti fuit</p>
    <p>Dulcis iuventae socia, solatium etiam</p>
    <p>≤line=1285≥ Potuisset esse meae senectuti. Hercle me</p>
    <p>Polycrate fortunatiorem dicerem,</p>
    <p>Rem quam habuimus non midiocrem a parentibus,</p>
    <p>Mirum quidem qua industria hanc tutata sit,</p>
    <p>Haec solitudinis propulsit taedium:</p>
    <p>≤line=1290≥ Qua nunc miserrime angor, haec. Sed augeo</p>
    <p>Mihi aegritudinem. Hercle idem nolle atque idem</p>
    <p>Velle usque iuxta mecum huic fuerit. Neque</p>
    <p>Forma neque dos etiam movebit me, ut aliam</p>
    <p>Ego coniugem unquam duxero, cum rara avis</p>
    <p>≤line=1295≥ Mulier proba est. Tentasse me laetor tamen</p>
    <p>Quam vaeritati affine sit: mulier bona</p>
    <p>Pars bona. Etiam de caetero cavebo, ne</p>
    <p>Vel sentiam, quam non sit improba mulier</p>
    <p>Simplex malum. Quid est enim quod me haud sinit</p>
    <p>≤line=1300≥ Esse <hi rendition="simple:italic">αγαμομ </hi>?
    quid, generis interitus? duo</p>
    <p>Sunt mihi puelli. Venereae tentigines?</p>
    <p>Aetate sum frigidus ego, quid tum? nihil,</p>
    <p>Veruntamen permulta sunt quae me magis</p>
    <p>A bigamia deterreant: compellerer</p>
    <p>≤line=1305≥ Uxorculae: morosa si contingeret,</p>
    <p>Libidini: inservire iam aevo frigidus,</p>
    <p>Non possum. agam quiduis prius. Novimus enim</p>
    <p>Servire multis, sortis esse miserrimae.</p>
  </div>
  <div type="level2" xml:id="scaena-tertia.-3">
    <head>25. SCAENA TERTIA.</head>
    <p>NVMENIVS, ATTABAS.</p>
    <p><hi rendition="simple:italic">Trimetri.</hi></p>
    <p>Tantum ne inest formidinis, ut etiam</p>
    <p>≤line=1310≥ Formidet umbram? AT. Umbram inquis? hercle spectrum
    erat</p>
    <p>Deforme: sed breviusculum, niveum caput:</p>
    <p>Caetera nigrum. NV. Foemina fuit. AT. gibber etiam</p>
    <p>Totum fuit corpus. NV. Scio, hordeaceum,</p>
    <p>Mirum hercle ni praedam tibi intercoeperit.</p>
    <p>≤line=1315≥ AT. Noctu ne sola foemina? haud credo quidem.</p>
    <p>NV. Viragines non credis esse foeminas:</p>
    <p>Audacia quae vel viro non cederent:</p>
    <p>Atqui, hercle, degenerem animum timor arguit.</p>
    <p>AT. Si credidissem ego id fuisse foeminam:</p>
    <p>≤line=1320≥ Per herculem intercoepta praeda iam foret</p>
    <p>Nostra. NV. Ah. belle quidem, Si foeminam</p>
    <p>Fuisse scisset: facinus aedepol viro</p>
    <p>Exercuisset dignum. At heus : quid si virum?</p>
    <p>AT. Aeque quidem. Sed credidi spectrum esse, vel</p>
    <p>≤line=1325≥ Daemona. NV. Periculum de eo egisses quidem.</p>
    <p>AT. Prae horrore constupui fere. NV. Quando timidos</p>
    <p>Statuisse vidisti trophaeum unquam? Hercle quod</p>
    <p>Si talis oblatus fuisset mihi bolus</p>
    <p>Vel e famelici lupi faucibus. is heic</p>
    <p>≤line=1330≥ Adesset ereptus, mihi praedae nihil</p>
    <p>Tunc temporis visum est, solum vertere, mihi</p>
    <p>Hercle in animo est. AT. Diutius subsistere heic</p>
    <p>Nunquam scio ex re nostra id esset. NV. Quaeso, quo</p>
    <p>Divorteremus? AT. Quo lubet: dispice aliquid.</p>
    <p>≤line=1335≥ NV. Quid? Hem scio. AT. Quo dicito? NV. Huc aurem
    admove.</p>
    <p>AT. Hercule equites illic futuri sumus. NV. habes,</p>
    <p>Sed hem, quid, audisti ne? AT. Sane etiam nihil</p>
    <p>Non his licere, et id quidem impune, mihi</p>
    <p>Dixere. NV. Quid tu? iusque fasque esse inquiunt:</p>
    <p>≤line=1340≥ Quemvis viatorem pecuniario</p>
    <p>Levare fasce. AT. Quid itaque heic te detinet?</p>
    <p>NU. Impunitas mali. AT. Haec ubi est summa? NV. Regio</p>
    <p>Contermina huic regioni habet sane, haud scio,</p>
    <p>Quos Hercules aut Theseos, acerrimos</p>
    <p>≤line=1345≥ Talium equitum hostes. AT. Ne Hercules contra
    duos</p>
    <p>Tamen. NV. Nihil periculi foret aedepol:</p>
    <p>Ni Doryphoris stipati adessent. AT. Metuis id</p>
    <p>Ne? fuga timoris socia tum nobis erit</p>
    <p>Subsidio. NV. At heus, quid si comprehendimur? AT. Id quoque
    est</p>
    <p>≤line=1350≥ Ferendum, ii enim qui aut in rota aut in cruce
    obeunt,</p>
    <p>Mortem magis propiciam habent, arbitror, eis</p>
    <p>Qui vel phthisi vel calculo miseram exigunt</p>
    <p>Vitam. NV. Age, age, quando ita accipis: non abnuo</p>
    <p>Rei exitum experirier tecum, modo</p>
    <p>≤line=1355≥ Respondeat linguae animus. AT. Id re senties,</p>
    <p>Non tantum enim in loculos, sed in corpus etiam</p>
    <p>Usque tibi coniunctissimus ferociam.</p>
    <p>NV. Recte quidem. cedet scio in diverbium:</p>
    <p>Coniunctus est suo Attabas Numenio.</p>
    <p>≤line=1360≥ AT. Quod si paroemiographus dedisset id:</p>
    <p>Per Herculem immortale nobis iam foret</p>
    <p>Nomen. Sed heus, accingimur ne iam itineri?</p>
    <p>NV. Iamiam. AT. Grave et longum est, ad haec viatici</p>
    <p>Parum. NV. Nihil nobis molestiae, arbitror,</p>
    <p>≤line=1365≥ Sarcinulae onus pariet. Viaticum in via</p>
    <p>Nobis erit curae. AT. Sed hem. Lernae nihil?</p>
    <p>NV. Valeat, suum sibi foeneratum sentiat</p>
    <p>Munus. AT. Equidem pulchre, Deus quantas ciet</p>
    <p>Turbas. NV. Licet coelum inferis, huic misceat</p>
    <p>≤line=1370≥ Per me. Hinc ego facesso. AT. Subsequor libens.</p>
  </div>
  <div type="level2" xml:id="scaena-qvarta.-3">
    <head>26. SCAENA QVARTA.</head>
    <p>BOOS, THALTYBIVS, PRODICVS, EVTRAPELVS,</p>
    <p>MISOBIGAMVS, PHILOPOLITES.</p>
    <p>TRIMETRI.</p>
    <p>Dosonis agnomen dehonestat hercule</p>
    <p>Virum. Mea sententia, potius viri est</p>
    <p>Rem habere cum verbis simul promptissimam.</p>
    <p>En commodum quos quaerito: et Thaltybius hos</p>
    <p>≤line=1375≥ Sequitur, laboris plurimum mihi dempserit</p>
    <p>Adventus horum. Vos viri huc adeste, opus</p>
    <p>Vestro mihi est arbitrio. tu Thaltybi</p>
    <p>Preco, Polybulum et caeteros accersito,</p>
    <p>Huc patritii ordinis viros, ego interim</p>
    <p>≤line=1380≥ His aperiam sententiam meam. TH. Vin ut</p>
    <p>Omnes? BO. Vola, fac sint decem numero. TH. Abeo.</p>
    <p>Desiderantur septem adhuc, tertius adest</p>
    <p>Philopolites. BO. Quidnam mihi usu venerit,</p>
    <p>Viri: et quid optem iam audietis, PR. Quidnam id est?</p>
    <p>≤line=1385≥ BO. Nostis Noemi suspicor nurum: cui</p>
    <p>Nomen Ruth est. EV. Probitare rara: novimus.</p>
    <p>BO. Secunda abhinc nocte accidit mihi quid novi ab</p>
    <p>Hac. Ventilaveramus aream atque tum</p>
    <p>Hilarior ipse aliquantulum: me reposui</p>
    <p>≤line=1390≥ Iuxta manipulos dormiens, tandem haec ubi</p>
    <p>Me sensit alto, suspicor, somno obrutum:</p>
    <p>Prostravit a pedibus meis semet. PH. Nurus</p>
    <p>Noemi id hem? BO. Sane, heic ego nocte media</p>
    <p>Expergefactus: sentio iuxta pedes</p>
    <p>≤line=1395≥ Nescio quid. PR. Haec erat. BO. arbitrabar daemonem
    aut</p>
    <p>Spectrum esse. PR. tantum audaciae puellulis</p>
    <p>Inest? ut ad viri pedes? BO. Mane parum</p>
    <p>Audacior, coepi rogare quis foret,</p>
    <p>Respondit intrepide: Ruth ancilla tua sum.</p>
    <p>≤line=1400≥ Necessitate extrema adactae socrus et ego</p>
    <p>Compellimur proscribere, atque vendere</p>
    <p>Agrum, precamur hunc emas, modo tamen</p>
    <p>Hanc tegito pallio tuo: propinquus es.</p>
    <p>EV. Edocta sic erat a socru, laudo hercule.</p>
    <p>≤line=1405≥ Quid tu tum? BO. ego laudabam idipsum, tulit et a</p>
    <p>Me mite responsum aedepol. Cognovimus</p>
    <p>Ego et meae urbis quivis, inquiens, probam</p>
    <p>Te esse mulierem, et quia secus: quam ut assolent</p>
    <p>Puellulae: non concupiveris viros</p>
    <p>≤line=1410≥ Aetatulae tuae idoneos magis: ideo</p>
    <p>Non defeciscar unquam ego experirier</p>
    <p>Donec tibi, quod me petis, confecero.</p>
    <p>Sed alius est propinquior me: huic aperiam</p>
    <p>Rem omnem arbitris praesentibus, si is abnuit:</p>
    <p>≤line=1415≥ Ecce ipse adest, qui hanc tibi adimet curam
    ocius,</p>
    <p>Vivit Deus. Vos itaque in hac re mihi volo</p>
    <p>Testes et arbitros. EV. Probe facis quidem.</p>
    <p>BO. En advenit propinquior me. EV. quid num is est</p>
    <p>Misobigamus noster? BO. tenes. Quod si modo</p>
    <p>≤line=1420≥ Praesto forent alii viri: iam arbitrio</p>
    <p>Defuncti abiretis. EV. Scio, mox praesto erunt.</p>
    <p>HO. Misobigame huc ades, assideto paululum,</p>
    <p>Est quidpiam tecum rei mihi. MI. Mecum ais?</p>
    <p>BO. Tecum. EV. En adest Thaltybius atque caeteri.</p>
    <p>≤line=1425≥ MI. Quidnam? BO. Audies statim. Assideto te his
    viri:</p>
    <p>Ut et mihi hac in re arbitri et testes sitis,</p>
    <p>Res: quam paro: communis est Misobigamo</p>
    <p>Mecum. Elimelech demortui uxor vendere</p>
    <p>Exoptat agrum: id tibi aperire statuimus,</p>
    <p>≤line=1430≥ Senioribus praesentibus. Novisti enim,</p>
    <p>Quantum subinde pariat, et periurii et</p>
    <p>Molestiae isthaec clancularia emptio:</p>
    <p>Quum venditori genere proximus: interim</p>
    <p>Vel panis excitus bolo: temerare non</p>
    <p>≤line=1435≥ Veretur aram: qua nihil vel sanctius</p>
    <p>Imo vel antiquius homuncionibus</p>
    <p>Existit, hunc si empturus es, mihi dicito.</p>
    <p>Quod si secus de hac re tua est sententia:</p>
    <p>Respondeas mihi, ut sciam quidnam ego agitem.</p>
    <p>≤line=1440≥ MI. Proventibus dominum annuis ager beat:</p>
    <p>Cum scrinia interim pecunia futilis</p>
    <p>Rubigine inficit, emam agrum. BO. Laudo quidem.</p>
    <p>Nosti ne mantissae quid agro vendito:</p>
    <p>Oportet accedere? MI. Quid? BO. Id dicam tibi,</p>
    <p>≤line=1445≥ Quicunque agrum emerit: Ruth ipsius nurum</p>
    <p>In coniugem accipiet. MI. Ego ne coniugem?</p>
    <p>Nec nomen illud nec etiam ferret animus,</p>
    <p>Non mihi satis superque curae coniuge ex</p>
    <p>Prima relicti liberi pariunt? egon’</p>
    <p>≤line=1450≥ Hereditate propria fraudarem eos?</p>
    <p>Propinquitatis cedo iuri. BO. Testor hos.</p>
    <p>In huius indicium tuum mihi calceum</p>
    <p>Sufficito. MI. Malo incalceatus vivere</p>
    <p>Quam coniugem ducere, modo accipe. BO. Viri</p>
    <p>≤line=1455≥ Peroptimi, vos testor ipse: quod omnia</p>
    <p>Nunc quae fuerunt Elimelech possederim: et</p>
    <p>In coniugem Ruth duxerim, ut vel suscitem</p>
    <p>Demortui nomen: sepultum quod Deus</p>
    <p>Sane esse noluit. PR. Sumus nos eius et</p>
    <p>≤line=1460≥ Testes et arbitri. EV. Deum precor habeat</p>
    <p>Muliercula haec usque sibi propitia, ut Rachel</p>
    <p>Atque Lya: certe specimina Israeliticae</p>
    <p>Domus evidentia. BO. Hic tuus sermo arguit:</p>
    <p>Quam vere id es quod diceris: gratiam habeo.</p>
    <p>≤line=1465≥ Heus Thaltybi, renunciato celeriter</p>
    <p>Isthaec Noemi: quae dolore ac miseria</p>
    <p>Tabescit: illi fueris optatissimus</p>
    <p>Legatus, id scio. Viri quinam placet</p>
    <p>Factum? PR. Rogas? nos sumus id autores tibi.</p>
    <p>≤line=1470≥ PH. Speramus ex sene iuniorem modo Boos</p>
    <p>Qui neutiquam a parente degenerans suo:</p>
    <p>Rempublicam, vita hac magis charam, haud secus</p>
    <p>Quam rexerit pater: reget. BO. Saepenumero</p>
    <p>Philiopolite hoc audivimus, quod re modo</p>
    <p>≤line=1475≥ Ipsa experimur, te esse amicum urbis meae,</p>
    <p>Ut qui precatus fueris illi principem</p>
    <p>Rem publicae rei salutarem: bonum,</p>
    <p>Laudo id ego. Caeterum viri, negocii</p>
    <p>Quidquid mea caussa subistis: postea</p>
    <p>≤line=1480≥ Vobis rependam, per Iovem haud sine foenore,</p>
    <p>Verumtamen meis volo vos nuptiis</p>
    <p>Hodie interesse, pro arbitratus praemio.</p>
    <p>PH. Suscipimus id libenter, imo hercule, decet</p>
    <p>Et nos in hac re, et in alia quavis tibi</p>
    <p>≤line=1485≥ Generose princeps dare operam. BO. Bene facitis.</p>
  </div>
  <div type="level2" xml:id="scaena-qvinta-.">
    <head>27. SCAENA QVINTA .</head>
    <p>NOEMI, THALTYBIVS, RVTH</p>
    <p><hi rendition="simple:italic">Trimetri.</hi></p>
    <p>Itan’ ais? uxorem ne? TH. Maxime. NO. Boos?</p>
    <p>TH. Ipsus. NO. Boos ducet meam? TH. Sane quidem.</p>
    <p>NO. In coniugem? TH. ah, non credis? hac die. NO. hac die?</p>
    <p>An quaequam erit Ruth te beatior? viro</p>
    <p>≤line=1490≥ Quae principi nubes, an et foelicior</p>
    <p>Quaequam me erit? Sed cui hoc bonum acceptum feram?</p>
    <p>Mihi quae dedi consilium? an huic quae incipere sit</p>
    <p>Ausa? an Deo qui eius gubernator fuit</p>
    <p>Rei? Deus bone, obsecro haec nobis bona</p>
    <p>≤line=1495≥ Servato. TH. Fac serves modum, nimia Hercule es.</p>
    <p>NO. Tu Thaltybi non exilires gaudio,</p>
    <p>Tibi si accidisset simile? Pol sunt fabulae</p>
    <p>Quae garriunt de Pitana: ego ni vaera sim</p>
    <p>Pitana. Quam ut hanc, aeque viro superstite</p>
    <p>≤line=1500≥ Cognoveris foelicem? at hoc demortuo,</p>
    <p>Quae fuerit infoelicior vel miserior?</p>
    <p>TH. Legationem isthanc obivi hercule lubens:</p>
    <p>Ut quem tui miserebat infortunii.</p>
    <p>Sed modo tuae consultum erit miseriae: ego et</p>
    <p>≤line=1505≥ Vicem tuam laetor, paratote ocius</p>
    <p>Vos: ne morae sitis, ubi venerit hodie</p>
    <p>Petiturus uxorem. Valete. NO. Thaltybi</p>
    <p>Antiqua si conditio vitae adhuc staret:</p>
    <p>Bene tibi id evangelium iam diceres</p>
    <p>≤line=1510≥ Pol foeneratum. TH. Benevolus placet animus</p>
    <p>Saltem, valete. RV. Thaltybi praeco vale</p>
    <p>Multum, diuque: senties me usque memorem</p>
    <p>Huius. NO. Valeto Thaltybi. Quid dixin hoc</p>
    <p>Fore filia? RV. Hoc viro nihil constantius.</p>
    <p>≤line=1515≥ NO. Dei id opus est vaere. RV. Quis est
    potentior?</p>
    <p>Quis ditior? Quis misericors magis Deo?</p>
    <p>Quis humilium mage rationem habet? licet</p>
    <p>Coelestis aut mortalis is fuerit, Deus</p>
    <p>Bone: siccine e limo erigis me inopem? et honos</p>
    <p>≤line=1520≥ Sit auribus: siccine misellulam evehis,</p>
    <p>E stercore? ut me nuptui vel principi</p>
    <p>Viro dares? <hi rendition="simple:italic">ῶαιᾶνοσ</hi> quid mater
    Deo</p>
    <p>Dignum occinemus? NO. filia omni laude is est</p>
    <p>Superior, absit ut arbitreris laudibus</p>
    <p>≤line=1525≥ Te posse respondere munificentiae</p>
    <p>Illius. Hoc certo scio: is me ex inferis</p>
    <p>Revocavit ad vitam. RV. Qui ita? NO. audies. Genus</p>
    <p>Per me stetit solam hactenus sterilem tamen.</p>
    <p>Me fertilem modo reddidit per te Deus.</p>
    <p>≤line=1530≥ RV. Qui scis: utrum tibi filium pariam? NO. Id
    rogas?</p>
    <p>Cum fertili vetulus? nihil certius. Ego</p>
    <p>Avia ero, ego nutrix, ego gerula, ego sed</p>
    <p>Vt nos paremus in huius adventum modo</p>
    <p>Praestat. RV. etiam tempus monet. NO. Sane quidem.</p>
    <p>≤line=1535≥ Nihil est quod amplius moremini: intus haec</p>
    <p>Mea modo despondebitur. Si etiam quid est</p>
    <p>Quod restet: intus transigetur. Plaudite.</p>
    <p>ILLVSTRISSIMO HEROI, DOMINO A BAVFERMEZ</p>
    <p>Archipraesidi Yperensi, Domino suo de Moecaenati humanissimo</p>
    <p>foelicitatem summam precatur Martinus Nigellus.</p>
    <p>≤line=1≥ Quid quaeso: illustrime Heros, adolescenti, praesertim
    Philomati, optabilius salubriusque eruditorum ac proborum commercio?
    Horum praecipue, qui opellula, tum diurna, tum nocturna: [5] quisque
    summi Apollinis hoc est. Dei Opti. Maxi. gratuita gratia, tam Musas
    habent propicias: ut quidquid velint: et prosaice et metrice reddere
    possunt. E quorum albo noster est Zovitius: meus praeceptor: Ludi
    Hoochstratani non poenitendum specimen, licet Hypodidascalus. [10]
    Cui quam Musae faveant, vel haec comoedia, cui titulus Ruth est,
    arguit, huius, Mehercle, viri eruditionem pluris facio: quam Indicas
    Persicasque gazas. Mirum quidem quantum operae, in nos docendo
    insignis iste vir impendat, ita ut vaerius eum fratrem, imò germanum
    quam praeceptorem dixerimus, [15] si tamen fratri quam praeceptori
    quem diceres obstrictiorem. Hic’vaero nuperrime cum Zelandie nomine
    Zelandus expostularet cum Neptuno, qui qua bis terve Zelandos male
    affecerit: vel universo orbi luce clarius est. [20] Exhibens itaque,
    ludens, imo effutiens expostulationem hanc: calamo eandem complexus
    sum, mecum pensitans: illam tuo nomini dicatam: in lucem dare, quo
    vel cognoscas sub quo praeceptore meream, et caeteri sciant, quidnam
    ex tempore idem meus praeceptor valeat. Sub tali duce literario, cui
    vel obreperet militiae literariae taedium ? [25] Quis non conaretur
    Marii in modum omnia experiri, quo vel tandem principatum consequi
    posset ? Ob hanc rem Generosis. Heros ac domine, cum mediocra
    iecerim fundamina: et cum ardentissime literas ardeam: rogo te,
    obsecro, atque obtestor, ne mei memoriam radicitus ex animo
    extirpes. [30] Sed meus persistito: in literis nanciscendis Theseus
    ac Maecenas, hoc est, adiutor ac patronus. Quod si me Deus forte ad
    maiora provexerit, pro meis viriculis ac reculis semper in
    nobiliss.</p>
    <p>Beaufermez familiam propensus ero. Neque iniuria, cum vel mea
    salus ex illustriss. Beaufermez: nomine dependeat. [35] Nam tu
    unicum ad humaniores literas mihi es praesidium, quas per Apollinem:
    tam ardentissime ardeo, ut quamvis istac Iridis ostiatim
    emendicandam foret mihi alimonia, malim tamen id agere quam a Musis
    desciscere. Quod scio mihi non usus veniet, cum Deus Opt. Max.
    obtulerit mihi: tanquam divina virgula te meum Dominum Meumque
    Maecoenatem, [40] quem ut mihi idem Deus servet incolumem,
    quotidianae ad eundem sunt mihi preces. Hac itaque: Mea unica salus:
    praeceptoris mei expostulationem a me tibi oblatam ne spernito:
    brevi quid maius accepturus. Forte dices: quid mihi cum hisce
    quisquiliis? Precor amorem erga te meum Dominum testentur, [45] ac
    per has gerras cognosces sub quo praeceptore Phoebo militem. Quis
    enim ignorat acris equi semper acres esse catulos? cum mali corvi
    (iuxta diverbium) usque malum sit ovum. Accipies itaque a tuo
    clientelo: qui nunquam non a preculis pro tua humanitate cessat ad
    cunctipotentem Deum, [50] qui te ab omni tam corporis quam animae
    infortunio patrocinetur, patrone ac Maecoenas humanissime. Valeto,
    Hoochstrati e Musaeo nostro.</p>
    <p>EXPOSTULATIO IACOBI ZOVITII DRIESCHARI,</p>
    <p>Zelandi cum Zelandiae infestissimo hoste:</p>
    <p>Complexa Pentemimeri Dactylica</p>
    <p>et iambico dimetro, ex tempore lusa.</p>
    <p>E Ennosigaee ferox</p>
    <p>N Neptune atrox ingrateque.</p>
    <p>N Non phalarismus erit</p>
    <p>O Ob hanc tuam ferociam,</p>
    <p>S Sola tyrannis erit</p>
    <p>I In te sies uno immanior,</p>
    <p>G Gloriolae id tibi ne:</p>
    <p>Ae Aeque ac Gygantum aequo Iovi</p>
    <p>V Vltio erat: foret? hoc</p>
    <p>S Si credidisti: exorbitas.</p>
    <p>A An ne homines Siculam</p>
    <p>Q Querentur aulam, apud Deum</p>
    <p>V Vergilio placidum</p>
    <p>I Iamiam migrasse? Prô dolor.</p>
    <p>S Siccine bis miseros</p>
    <p>Z Zelandulos tu et Aeolus</p>
    <p>E Exagitastis? ehem</p>
    <p>E Est praeda Mysorum? Ast ubi</p>
    <p>L Laus generis Zephyri?</p>
    <p>A Abest ne? Saxa immania</p>
    <p>N Non modo sunt? Neque iam</p>
    <p>D Durus Favonio Euro ais,</p>
    <p>I Ite referte eadem</p>
    <p>A Aula in sua hoc est carcere</p>
    <p>M Magnus agat regimen?</p>
    <p>B Bis terque perfide aedepol</p>
    <p>I Imo cruente. Tuos</p>
    <p>S Sic, qui vel unici:</p>
    <p>O O homines miseri,</p>
    <p>B Bis perditi: Vocabulum</p>
    <p>R Rettulimus tuam. Eis</p>
    <p>V Vndis opes prius: dein</p>
    <p>I Ipsam etiam eripis: id</p>
    <p>T Tantum quod his est: vitam? Ita</p>
    <p>Ennosigaeus aquis</p>
    <p>Zelandiam bis obrvit</p>
    <p>Quae regio cupiet</p>
    <p>Neptune te, dic praesidem?</p>
    <p>Q Quid Iovis alti tonans</p>
    <p>V Vel victimas Cretensium</p>
    <p>Ae Aequus habet. Soror et</p>
    <p>R Recoepit Punicum,</p>
    <p>E Et Venus aurea nunc</p>
    <p>G Gaudet suorum Cyprium.</p>
    <p>I Iubilat atque etiam</p>
    <p>O Omnino <hi rendition="simple:italic">δῆλεσθαι</hi> Delius:</p>
    <p>C Captitat et cupide</p>
    <p>V Vt Larrus: ipse victimas,</p>
    <p>P Praeterea Rhodias</p>
    <p>I Invictus Hercules quidem</p>
    <p>E Excipit atque avide</p>
    <p>T Tam maledicas sane hostias,</p>
    <p>N Nescio, id immerito,</p>
    <p>E Erga suos bene meriti</p>
    <p>P Pol, fuerant. Neque quis</p>
    <p>T Tamen vocabulum refert:</p>
    <p>V Vt miseri soleant:</p>
    <p>N Nomenque praesidis sui. Et</p>
    <p>E Ennosigaee tu mens</p>
    <p>T Tu ingrate nos undis tuis</p>
    <p>E Exagitas? Equidem es</p>
    <p>D Dignus per Herculem, almus ut</p>
    <p>I Iuppiter amoveat</p>
    <p>C Confortio te coelitum</p>
    <p>P Perpetimur miseri</p>
    <p>R Rei et salutis obices,</p>
    <p>Ae Aeolulum maris et</p>
    <p>S Saeverum et ingratum Deum,</p>
    <p>I Illud item querimur</p>
    <p>D Deum, hercle nobis neminem</p>
    <p>E Esse pium. Sumus, heu,</p>
    <p><hi rendition="simple:italic">Μ μυσῶν</hi> tibi
    <hi rendition="simple:italic">λεία</hi> miseri. At</p>
    <p>Quae regio cupiet</p>
    <p>Neptune te dic praesidem,</p>
    <p>Cum Ennosigaee ferox</p>
    <p>Zelandiam undis obruis?</p>
  </div>
</div>
<div type="level1" xml:id="back">
  <head>Back</head>
  <p>FINIS.</p>
</div>
</body>
</text>
</TEI>

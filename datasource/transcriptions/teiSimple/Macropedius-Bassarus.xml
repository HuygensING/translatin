<?xml version="1.0" encoding="utf-8"?>
<TEI xmlns="http://www.tei-c.org/ns/1.0">
<teiHeader>
  <fileDesc>
    <titleStmt>
      <title></title>
    </titleStmt>
    <publicationStmt>
    </publicationStmt>
    <sourceDesc>
      <p>Produced by pandoc.</p>
    </sourceDesc>
  </fileDesc>
</teiHeader>
<text>
<body>
<div type="level1" xml:id="front">
  <head>Front</head>
  <p>/</p>
  <p>GEORGII MACROPEDII</p>
  <p>BASSARUS,</p>
  <p>Fabula festivissima.</p>
  <p>Ultraiecti.</p>
  <p>Harmannus Borculous excudebat, anno</p>
  <p>1553.</p>
  <p>GEORGIUS ALBERTO suo salutem dicit.</p>
  <p>Vidisti, ni fallor, mi D. Alberte, ante annos duos aut tres tuo
  nomini destinatam <hi rendition="simple:italic">Bassarum</hi> nostram,
  quam tibi utique anno priori reddidissem, si mihi neglegentius
  scriptam transcribere vacuisset. Cum tu autem mecum expostulare de
  promisso non cesses, nunc demum paululum temporis occupationibus meis
  scholasticis suffuratus, eandem recognovi pauloque nonnullis in locis
  auctiorem reddidi.</p>
  <p>Accipe igitur, mi Alberte,
  <hi rendition="simple:italic">Bassarum</hi> nostram, munus (quamquam
  exiguum) ex animo non ficto tibi oblatum. Quam tamen in hoc non mitto,
  ut calcographis excudenda tradatur, sed ut inter curas et seria tibi
  ludicra quaedam sint vulpina Bassari vafritie concinnata, quibus
  animum tuum subinde oblectes. Non in hoc (inquam) ut excudatur, quod
  nonnullis fortasse displiceat quod sacerdos introducatur, quamquam in
  aliis probus, ad rem tamen familiarem sibi servandam paulo quam decet
  propensior.</p>
  <p>Vale ex Traiecto, tertio Kalendas Septembris.</p>
  <p>ARGUMENTUM IN BASSARUM.</p>
  <p>Custos paroecho praesidique Bassarus</p>
  <p>(Quod sordidi essent et tenaces plurimum)</p>
  <p>Lepidis dolis cum obsoniis vina abstulit</p>
  <p>Et ad illa edenda eos vocavit vesperi,</p>
  <p>Adiutus infidelitate Creobori et</p>
  <p>Larvis suorum liberorum Bacchicis.</p>
  <p>Fit interim ob tenebras, tonitru et fulgura,</p>
  <p>Primum paroecho sacram ad aedem territo,</p>
  <p>Dein Creoboro a cruce persequente aerario,</p>
  <p>Spectaculum lepidissimum. Post Bassarus</p>
  <p>Sua singulos cena soluta obsonia</p>
  <p>Magno omnium risu comesse disserit.</p>
</div>
<div type="level1" xml:id="main">
  <head>Main</head>
  <div type="level2" xml:id="actores-fabulae.">
    <head>ACTORES FABULAE.</head>
    <p>Prologus Dromus, servus</p>
    <p>Bassarus, custos (BAS.) Droma, serva</p>
    <p>Bassara, uxor (BA.) Creoborus, parasitus</p>
    <p>Phorus et Harpax, liberi Aerarius</p>
    <p>Hieronymus, pastor Chorus ex morionibus,</p>
    <p>Graidium, anus partim masculis</p>
    <p>Corasium, puella partim foeminis</p>
    <p>Euergetes, praeses larvatis.</p>
    <p>Merimna, uxor</p>
  </div>
  <div type="level2" xml:id="prologus.">
    <head>PROLOGUS.</head>
    <p>Versu iambico trimetro.</p>
    <p>Priusquam agant res histriones ludicras,</p>
    <p>Quiddam volunt spectantibus me serium,</p>
    <p>Quod in omnium rem sit futurum, proloqui.</p>
    <p>Mensis agitur duodecimus, quod ultimos</p>
    <p>≤line=5≥ Exhibuimus de more ludos scaenicos.</p>
    <p>Cuius rei explicabo causam duplicem.</p>
    <p>Anno fuere superiori malevoli,</p>
    <p>Qui garrientes publice et privatim eo</p>
    <p>Dementiae venere, ut et blateraverint</p>
    <p>≤line=10≥ Nos quoslibet tum ecclesiasticos viros,</p>
    <p>Tum saeculares praesides taxare, ad haec</p>
    <p>Veterem instituere denuo comoediam.</p>
    <p>Quid patimur? An quod anilibus tritis quoque</p>
    <p>Ex fabulis risus iocosque movimus</p>
    <p>≤line=15≥ Subinde spectatoribus, cum maxima</p>
    <p>Nostrum omnium eruditione, dicimur</p>
    <p>Taxare ob hanc rem quoslibet, veterem quoque</p>
    <p>Comoediam renovare vetitam legibus?</p>
    <p>Quid <hi rendition="simple:italic">Aluta</hi>, quidve
    <hi rendition="simple:italic">Andrisca</hi> cum
    <hi rendition="simple:italic">Rebellibus</hi>,</p>
    <p>≤line=20≥ Atque id genus aliae obfuerunt fabulae, iis</p>
    <p>Qui candidi ac livore fuerant liberi?</p>
    <p>Si his fabulis sese putant taxarier,</p>
    <p>Nihil profecto tam sacrum, tam dexterum,</p>
    <p>Aures quod has tenerrimas non laeserit.</p>
    <p>≤line=25≥ Sed et alii fuere, qui adolescentulis</p>
    <p>Mage obesse quam prodesse ludos scaenicos</p>
    <p>Contenderint, quod ex theatro (ut plurimum)</p>
    <p>Vel proniores carnis ad lasciviam</p>
    <p>Evaserint vel egerint licentius</p>
    <p>≤line=30≥ Vel vixerint protervius, quasi vitium</p>
    <p>Non indoli hominis insitum, sed ex iis</p>
    <p>Tantum modo, quae agit videtve, pullulet.</p>
    <p>Quamquam tenellam mentem ephebi et lubricam</p>
    <p>Foedis logis aut gestibus minime nego</p>
    <p>≤line=35≥ Subinde depravarier, quales quidem in</p>
    <p>Proscaenio nec decet agi nec dicier.</p>
    <p>Plus gratiae et probitatis (ausim dicere)</p>
    <p>Deprehendi in iis, qui libere et feliciter</p>
    <p>Egere ludos in theatro scaenicos,</p>
    <p>≤line=40≥ Quam in iis frequenter, qui (perinde ac ad lyram</p>
    <p>Asini) ob stupiditatem vel ignorantiam</p>
    <p>Rebus gerendis sunt inepti dextere</p>
    <p>Aut per socordem ignaviam angulos amant,</p>
    <p>Quo aliis alacre rem scaenicam tractantibus</p>
    <p>≤line=45≥ Vel ipsi inertes ferientur vel alios</p>
    <p>Ob lapsum in aliquo verbulo derideant.</p>
    <p>Non damno eos tamen, quibus animus adeo</p>
    <p>Tranquillus est, ut candidi spectantibus</p>
    <p>Iungi eligant quam turbulenti actoribus.</p>
    <p>≤line=50≥ Variis enim natura varias inserit</p>
    <p>Dotes, et altera alteram non improbat.</p>
    <p>Quod si ex grege hoc aliquos reperias improbos,</p>
    <p>An tu mihi haud tales futuros asseres,</p>
    <p>Nisi prodiissent nostrum in hoc proscaenium?</p>
    <p>≤line=55≥ Quid ceteri qui hic sunt, vel hinc Laudanium</p>
    <p>Vestramve Daventuriam profecti, ad haec</p>
    <p>Numquam citati erunt agenda ludicra, an</p>
    <p>Numquam rebelles improbive evaserint?</p>
    <p>Et haec quidem contra aemulos et contra eos,</p>
    <p>≤line=60≥ Qui somniis suis, suis phantasmatis</p>
    <p>Nos hactenus nostro bono vestroque vos</p>
    <p>Privare honesto munere egerunt satis.</p>
    <p>Ceterum ubi vidimus gravissimis viris</p>
    <p>Doctisque nostrum displicere silentium,</p>
    <p>≤line=65≥ Decrevimus iocos dolosque Bassari</p>
    <p>Vobis modo exhibere festivissimos,</p>
    <p>Qui praesidem et pastorem et alios ad sua</p>
    <p>Ipsorum edenda convocavit fercula.</p>
    <p>Videtedum ne praesidis vocabulo</p>
    <p>≤line=70≥ Praefectum habendum existimetis urbicum:</p>
    <p>Pagana, agraria, rudia erunt, quae agenda sunt,</p>
    <p>Et propemodum omnis apparatus rusticus.</p>
    <p>Spectate, state, silete, Bassarus exiet.</p>
  </div>
  <div type="level2" xml:id="actus-i.-scaena-i.">
    <head>ACTUS I. SCAENA I.</head>
    <p>Iambici trimetri.</p>
    <p>BASSARUS, BASSARA.</p>
    <p>Prodi uxor. BA. Hem. BAS. Memento adire tempori</p>
    <p>≤line=75≥ Forum cupedinarium et mercarier</p>
    <p>Capos duos anatesque totidem et anserem</p>
    <p>Armumque arietis dexterum. Nam vesperi</p>
    <p>Epulari et exporrigere frontem destino.</p>
    <p>Scis nempe carnivalia. BA. Atqui paucula</p>
    <p>≤line=80≥ Nostrae familiae sufficere equidem reor,</p>
    <p>Quae ex corte nostra facile suppeditavero.</p>
    <p>BAS. Apage cohortales aves. Nam et optimos</p>
    <p>Mihi quosque cum suis uxorculis viros</p>
    <p>Accivero. BA. Num pastor aderit? BAS. Quid rogas?</p>
    <p>≤line=85≥ Primas erit. Quid absque Bitho Bacchius?</p>
    <p>Hunc suaviter (si fors ferat) mulgebimus.</p>
    <p>BA. Probe, ut subinde assuevimus. Vereor tamen</p>
    <p>Ne (qua laborat) podagra desidem domi</p>
    <p>Cenare cogat atque motus terreat.</p>
    <p>≤line=90≥ BAS. Quin tu taces? Ducendus est, gestandus est,</p>
    <p>Vehendus est. Abi ocius, cave occupent</p>
    <p>Te pluvia, chasma, fulgur et tonitru imminens.</p>
    <p>BA. Quod tu mihi, bone vir, tonitru somnias</p>
    <p>Hoc mense Martio? BAS. Num abis, loquacula?</p>
    <p>≤line=95≥ Videsne ab austro lividas glomerarier</p>
    <p>Nubes polumque obducier? Vade ocius,</p>
    <p>Eventus ipse dicta mox probaverit.</p>
    <p>BA. Vadam. Heus puella. BAS. Heus tu. BA. Quid est? BAS.
    Pauxillulum</p>
    <p>Morare, dum pro lectitandis vesperis</p>
    <p>≤line=100≥ Ex more cymbala pulsitem, nam a prandio</p>
    <p>Iam sonuit hora tertia. Audistin’? BA. Licet.</p>
    <p>BAS. Fortassis ex pastore nonnihil interim</p>
    <p>Rescibo nobis commodum. BA. Fieri potest.</p>
    <p>Iamdudum enim ad forum aniculam misit. Vale.</p>
    <p>≤line=105≥ BAS. Utinam madescat uxor ad vivam cutem,</p>
    <p>Ut debitam sibi ferat mercedem, eo</p>
    <p>Quod obstrepat semper mihi atque obganniat.</p>
    <p>Quid praesidis parasitus eminus boni</p>
    <p>Adferet? Habet quod cruciat. Absque causa enim</p>
    <p>≤line=110≥ Nec obambulat solus nec it sine praeside.</p>
    <p>Tacitus morabor hominem, ut audiam et sciam.</p>
  </div>
  <div type="level2" xml:id="actus-i.-scaena-ii.">
    <head>ACTUS I. SCAENA II.</head>
    <p>Trimetri.</p>
    <p>CREOBORUS, BASSARUS.</p>
    <p>Canunt poetae sospitatori Iovi</p>
    <p>Pitarchian fuisse amatam coniugem</p>
    <p>Eisque filiam fuisse Eupraxian.</p>
    <p>≤line=115≥ Id perperam finxere, ut ipse intellego.</p>
    <p>Sunt namque nunc omnes Ioves olethrii.</p>
    <p>Harpyia coniunx uniformiter omnibus,</p>
    <p>Ex qua pari ratione Dystychia oritur.</p>
    <p>Obtempero usque divitum tum legibus,</p>
    <p>≤line=120≥ Tum moribus, tum nutibus. Volunt, volo,</p>
    <p>Negant, nego, et lingua bilancis facilior</p>
    <p>Assentor usque et obsequor. Verum mihi</p>
    <p>Nil praeter infelicitatem nascitur</p>
    <p>Et pessimum infortunium. Nil commodant,</p>
    <p>≤line=125≥ Nil dant egenti divites. Manus suas</p>
    <p>Ad largiendum contrahunt, sed ampliter</p>
    <p>Ad detrahendum porrigunt, quod praesidis</p>
    <p>Ex opere plane conspicor. BAS. Quid praesidem</p>
    <p>Sugillat? Audire libet ipsa plenius.</p>
    <p>≤line=130≥ Creobore. CRE. Quis me nominat? BAS. Qui te colit.</p>
    <p>CRE. Nugae. BAS. Qui amat. CRE. Bullae. BAS. Qui honorat. CRE.
    Fabulae.</p>
    <p>BAS. Qui te nutrit. CRE. Pol hac beas sententia.</p>
    <p>Nisi nutrias, non me colis. BAS. Miser, quin assides</p>
    <p>Tuo Iovi? CRE. Is me exclusit, ut eum strangulet</p>
    <p>≤line=135≥ Supremus ille Iuppiter. BAS. Ne flagitium</p>
    <p>Admiseris, propter quod expulit domo.</p>
    <p>CRE. Flagitium id omne iudicat, quod non suo</p>
    <p>Marcas ducentas attulerit aerario.</p>
    <p>BAS. Bona verba. CRE. Bona merda. BAS. Hem quid actum est?
    Explica.</p>
    <p>≤line=140≥ CRE. Scin hoc die fures duos affixos cruci?</p>
    <p>BAS. Scio, perge. CRE. Dum super hoc veluti facto bene</p>
    <p>Negotio adeo gratulaturus virum,</p>
    <p>Abi (inquit) in rem pessimam, nil commodas.</p>
    <p>Si detulissem divites gravioribus</p>
    <p>≤line=145≥ Obnoxios facinoribus, quos pensiles</p>
    <p>Fecisset in fumario, Ganymedis in</p>
    <p>Locum quidem succederem. Nunc autem (ut is</p>
    <p>Qui dira nunciat) abigor indignis modis</p>
    <p>Longe a canistro et enecor fame miser.</p>
    <p>≤line=150≥ BAS. Fors coxit aliquid lautius, quod et sibi et</p>
    <p>Uxorculae et ventri tuo haud satis foret.</p>
    <p>CRE. Famula apparabat anserem pinguissimum,</p>
    <p>Quem (nescio quibus) insuper murenulis</p>
    <p>Infarserat. Iovis cerebrum dixeris,</p>
    <p>≤line=155≥ Si quippiam coctum ex eo gustaveris.</p>
    <p>Nihilominus larido et bovillis carnibus</p>
    <p>(Si sumen et farcimen, exta quoque adsient)</p>
    <p>Contentus esset hoc die hercle Creoborus.</p>
    <p>BAS. Verisimilia loquere. Sed age nil est domi,</p>
    <p>≤line=160≥ Quo victites? CRE. Ita me iuvet dea Saturitas</p>
    <p>Beata, praeter sacculum iuglandium</p>
    <p>(Quem ad amicorum gratiam a Dionysiis</p>
    <p>Subinde captandam hoc die sestertiis</p>
    <p>Emi tribus) domi est nihil. BAS. Nihil? CRE. Nihil.</p>
    <p>≤line=165≥ BAS. Te si quis ergo vesperi invitaverit,</p>
    <p>Haud senserit difficilem (ut auguror) admodum.</p>
    <p>CRE. Non admodum nec pallium mihi ruperit.</p>
    <p>BAS. Si operam tuam mihi vespere locaveris,</p>
    <p>Faxo domi meae anserem nihilo minus</p>
    <p>≤line=170≥ Lautum vores. CRE. Quicquid voles futurus est</p>
    <p>Creoborus, etiamsi catellum iusseris</p>
    <p>Fieri atque sub mensa ossa pronum rodere.</p>
    <p>BAS. Te laudo. Trade itaque mihi clavem domus</p>
    <p>(Quam habere iamdudum scio te) praesidis.</p>
    <p>≤line=175≥ CRE. Et promus et condus meae atque praesidis</p>
    <p>Domus es. Hem claves tibi. BAS. Bene est; abi</p>
    <p>Et exeunti templum adesto praesidi,</p>
    <p>Ut hac euntes te atque eum ad cenam vocem.</p>
    <p>CRE. Secum haud sinet me congredi. BAS. Sequere eminus.</p>
    <p>≤line=180≥ Abi, cuiquam ne qua sit suspectio.</p>
    <p>Graidium adest ancilla pastoris, cui</p>
    <p>Loqui me oportet antequam pulsem. CRE. Avolo.</p>
  </div>
  <div type="level2" xml:id="actus-i.-scaena-iii.">
    <head>ACTUS I. SCAENA III.</head>
    <p>Trimetri.</p>
    <p>BASSARUS, GRAIDIUM, HIERONYMUS.</p>
    <p>Ut anicula haec suffarcinata est! Iridos</p>
    <p>In morem onusta flectitur. Viso, quid habet.</p>
    <p>≤line=185≥ GR. Hieronyme, domine pastor, exili foras.</p>
    <p>BAS. En improbam mulierculam. Foras virum,</p>
    <p>Qui aegerrime suos movere pedes valet,</p>
    <p>Huc evocat. HIER. Quid, stulta, me foras vocas?</p>
    <p>Quin haec ferebas intro, ut offerres mihi?</p>
    <p>≤line=190≥ GR. Ut luce clara perspicere queas, ere,</p>
    <p>Quam pulchrum, obesum et regium capum et alios</p>
    <p>Pullos tibi parvo admodum mercata sim.</p>
    <p>En pondera. HIER. Egregius profecto et optimus</p>
    <p>Meo tuoque, Graidium, et Corasii</p>
    <p>≤line=195≥ Meae palato. Abi, repone et appara.</p>
    <p>In aquamque frigidam Falernum mergito,</p>
    <p>Quo nil saporis optimi per aëris</p>
    <p>Tollatur intemperiem. Abi. GR. Memorem mones.</p>
    <p>BAS. Prudenter hoc. Non hactenus videre me.</p>
    <p>≤line=200≥ Iam tempus est accedere hominem et alloqui.</p>
    <p>Salve, domine pastor. HIER. Salus tibi quoque,</p>
    <p>Amice custos. At quid est quod cymbala</p>
    <p>Non pulsitas, cum iam sit hora tertia?</p>
    <p>BAS. Novi atque in hoc ipsum advolo. Primum tamen</p>
    <p>≤line=205≥ Te convenire volui et invitare te</p>
    <p>Ad cenam amicam et sobriam, quod et velim</p>
    <p>Ne quo modo mihi recuses aut neges.</p>
    <p>Soli erimus atque horam per unam aut alteram</p>
    <p>Blande et suave cuticulam curabimus.</p>
    <p>≤line=210≥ HIER. Ago gratias tibi maximas, Bassare, tua</p>
    <p>Pro benevolentia doleoque plurimum,</p>
    <p>Quod respondere non queam votis tuis</p>
    <p>Ob maximum pedum meorum incommodum.</p>
    <p>Scis quoque dolorem omnem gravari in vesperem.</p>
    <p>≤line=215≥ BAS. Non est quod excuses podagrae incommodum.</p>
    <p>Ducemus aut gestabimus, si denique</p>
    <p>Necesse sit, raedae incubantem te domum</p>
    <p>Vehemus. Et solatio dolor interit.</p>
    <p>HIER. Ne, quaeso, iam molestus es, bone Bassare,</p>
    <p>≤line=220≥ Quia poena gravior est mihi quam indulgeam</p>
    <p>Gulae atque commessationibus. Tu abi ad</p>
    <p>Aedem sacram, quia praeses ultro se ingerit.</p>
    <p>BAS. Quaerendus est tamen homo, quicum victitem.</p>
    <p>HIER. Si quaeris unum, inveneris decem. I, sequor.</p>
    <p>≤line=225≥ Vix expuli importunius vocantem. Ades,</p>
    <p>Mea Graidium. BAS. Per Herculem intus et incute</p>
    <p>Hic hypocrita est. Si posset hoc lauto bolo</p>
    <p>Spoliarier, nullum Deo fieri queat</p>
    <p>Sacrificium acceptius. HIER. Adesne, Graidium?</p>
    <p>≤line=230≥ Iam pulsat. GR. Hem. HIER. Me ducito in templum. GR.
    Licet.</p>
    <p>At melius est, accludam ut ostium, prius</p>
    <p>Quam abeamus. HIER. Ecquid tu times? GR. Memini equidem</p>
    <p>Hac negligentia tibi ablatam suem</p>
    <p>(Iam nunc dies est tertius) maiusculam.</p>
    <p>≤line=235≥ HIER. Haec mitte meque sustine; haud patiar moram.</p>
    <p>Aedituus en munere suo defunctus est.</p>
    <p>GR. Video. HIER. Cave nostram sciat opulentiam. GR. Is</p>
    <p>Iam praesidi loquitur, molestus non erit.</p>
  </div>
  <div type="level2" xml:id="actus-i.-scaena-iv.">
    <head>ACTUS I. SCAENA IV.</head>
    <p>Trimetri.</p>
    <p>BASSARUS, BASSARA.</p>
    <p>Etiamsi Apollo e tripode suadeat, haud queat</p>
    <p>≤line=240≥ Prudentius quicquam invenire aut aequius</p>
    <p>Quam quod obiter praeses mihi suggessit, ut</p>
    <p>(Si quo modo fieri queat) pastor suis,</p>
    <p>Quae clanculariae gulae studio apparat,</p>
    <p>Spolietur astu obsoniis et ad eadem</p>
    <p>≤line=245≥ Edenda cum probis vocetur vesperi</p>
    <p>Sodalibus, quo liqueat omnibus palam,</p>
    <p>Praetextus aegritudinis quam inanis est,</p>
    <p>Quo subdolus meam adire cenam pernegat.</p>
    <p>Iam faxit aequus arbiter iustus Deus,</p>
    <p>≤line=250≥ Ut facilem huic dolo statim inveniam viam.</p>
    <p>Putabat ille seram obditam ostio, ast ego</p>
    <p>Contrarium spero. Hic enim, etsi parcus est,</p>
    <p>Solet esse negligentior. Tentandum erit.</p>
    <p>Heus vos. Per Herculem seratum est ostium</p>
    <p>≤line=255≥ Hoc neutiquam. Quin introrumpo, ut omnia ...</p>
    <p>BA. Quanta imminet pluvia et vir haud revertitur.</p>
    <p>Nec tamen abire ausim, nisi ille iusserit.</p>
    <p>Ecastor infelix, viro quae subiuga est;</p>
    <p>Cui non licet vel ire vel redire, dum</p>
    <p>≤line=260≥ Libet. Sed eccum, egreditur aedes concitus</p>
    <p>Pastoris et sub pallio aliquid occulit.</p>
    <p>BAS. Quam furto in ipso pertimescunt undique</p>
    <p>Fures adortum, id ex meo negotio</p>
    <p>Considero. Dispicio num quis me vel a</p>
    <p>≤line=265≥ Tergo vel a fronte aut sinistra aut dextera</p>
    <p>Suffarcinatum spectitet. BA. Quid respicit</p>
    <p>Demens, quasi expilaverit iam aerarium? BAS. Hui,</p>
    <p>Quae illa est? BA. Ades tandem? BAS. Uxor est, iam salva res.</p>
    <p>BA. Quid serius redis? Quid occulis, improbe,</p>
    <p>≤line=270≥ Sub pallio? BAS. Tacesne tu, cacolalia?</p>
    <p>Viden’ penum totum? Morare paululum,</p>
    <p>Dum regrediar foras. BA. Quid est quod vir meus</p>
    <p>Tractat doli? Num laridum ut ante sacrifico,</p>
    <p>Sic modo penum omnem sustulit? BAS. Tetigisti acu</p>
    <p>≤line=275≥ Rem, Bassara. Modo perge citius ad forum,</p>
    <p>Quasi multa sis emptura, nil tamen domum</p>
    <p>Latura praeterquam mei pastoris hunc</p>
    <p>Capum, canistro quem tuo (ut vides) ob hoc</p>
    <p>Imposui. Adhuc sunt alia, quae his addenda sunt,</p>
    <p>≤line=280≥ Ad quae cum amicis ceteris pastor quoque</p>
    <p>Vocandus est. Quae reliqua sunt, cum redieris,</p>
    <p>Narrabo. Abi. Ipsi rem interim curabimus</p>
    <p>Domesticam. BA. Da. Vado, quam primum hic ero.</p>
    <p>BAS. Dum abit illa, ego ingressus viam, modum, et ordinem</p>
    <p>≤line=285≥ Mihi comminiscar, ut quod est de praeside</p>
    <p>Effectui citius queat mandarier.</p>
    <p><hi rendition="simple:bold">CHORUS.</hi></p>
    <p>Iambici chorici et varii.</p>
    <p>Qui edit bibitque sordide,</p>
    <p>Is stultus est, is stultus est, is stultus est,</p>
    <p>Geniumque fraudat proprium,</p>
    <p>≤line=290≥ Is stultus est, is stultus est, is stultus est, is
    stultus est.</p>
    <p>Qui creber in conviviis</p>
    <p>Dementior, dementior, dementior,</p>
    <p>Ventrem refercit crapula,</p>
    <p>Dementior, dementior, dementior, dementior.</p>
    <p>≤line=295≥ Qui perit ob escam corporis,</p>
    <p>Stultissimus, stultissimus, stultissimus,</p>
    <p>Mentis salutem neglegens,</p>
    <p>Stultissimus, stultissimus, stultissimus, stultissimus.</p>
  </div>
  <div type="level2" xml:id="actus-ii.-scaena-i.">
    <head>ACTUS II. SCAENA I.</head>
    <p>Trimetri.</p>
    <p>HARPAX, BASSARUS, PHORUS.</p>
    <p>Sumusne personati, uti pater volueras,</p>
    <p>≤line=300≥ Ut scite agamus Mommios sub vesperem?</p>
    <p>BAS. Sat pro mea sententia. HAR. Quid igitur est</p>
    <p>Quod agendum in aedibus volebas praesidis?</p>
    <p>Num serium est an ludicrum? BAS. Loquere tacitus.</p>
    <p>Tu, Harpax, tene hanc clavem, quae in aedes praesidis</p>
    <p>≤line=305≥ Te duxerit. HAR. Quid postea? BAS. Audi plusculum.</p>
    <p>Huc praeses ad cenam vocatus anserem</p>
    <p>Domi coquit cum ceteris obsoniis.</p>
    <p>HAR. Haec fraude tolli huic cupis. Sed nescio,</p>
    <p>Quo pacto id exigi queat. Num ibi verubus</p>
    <p>≤line=310≥ Detraxero? BAS. Certum modum docebo te,</p>
    <p>Si non rei mage commodum dispexeris.</p>
    <p>Atrium viri observato, alia nihilo minus</p>
    <p>Specie tenus in vicinia pertractitans.</p>
    <p>Cogetur autem uxor sub horam septimam,</p>
    <p>≤line=315≥ Nondum viro domum reverso et omnibus</p>
    <p>Iam epulis paratis opipare, huc concedere</p>
    <p>Cum vernula (quod eum alio abisse vesperi</p>
    <p>Non suspicabitur) atque sciscitarier,</p>
    <p>Mecum ne cenaturus an domi siet.</p>
    <p>≤line=320≥ Quibus serata ianua exeuntibus</p>
    <p>Tu age Harpaga; ne canis quidem in te mutiet.</p>
    <p>HAR. Consilia laudo, sat dixti mihi pater.</p>
    <p>Quid Phorus hic frater meus facturus est?</p>
    <p>Qui unas in aedes irruent fratres duo?</p>
    <p>≤line=325≥ BAS. Tu, Phore, clavim hanc alteram cape clanculum</p>
    <p>Et segregatus hora ad hanc rem congrua a</p>
    <p>Fratre introi domum latenter Creobori.</p>
    <p>PHO. Quid inde surrepturus? An phasidis aves</p>
    <p>Artocreasve aut sumptuosa edulia?</p>
    <p>≤line=330≥ Vix panem habet Creoborus hic, quem devoret.</p>
    <p>BAS. Sile parumper. In angulo primo casae</p>
    <p>Statim ab ostio offendes nucum iuglandium</p>
    <p>Saccum refertum ad dexteram: hunc tibi surripe.</p>
    <p>PHO. Post illa quid? BAS. Negotium qui absolverit</p>
    <p>≤line=335≥ Prior, latebit in angulo craniarii</p>
    <p>Ibique, dum veniat, morabitur alterum.</p>
    <p>HAR. Probe, facessimus. BAS. Sed heus vos, cautius</p>
    <p>Agatis haec oportet ac sagaciter,</p>
    <p>Ne qua accidat vobis mihive pudefactio.</p>
    <p>≤line=340≥ HAR. Cautissime. BAS. Si digne (ut ipse pervelim)</p>
    <p>Res exsequamini, profecto nihil erit</p>
    <p>Spectaculo hoc iucundius vel celebrius.</p>
    <p>Praesidio erunt tenebrae, tonitrua, fulgura.</p>
    <p>HAR. Cura omnis absit: melius haec quam ipse cupias</p>
    <p>≤line=345≥ Geremus. Ingredere, fores templi crepunt.</p>
    <p>PHO. Exit sua pastor cum anu. Quantum strepet,</p>
    <p>Cum senserit sibi avolasse obsonia.</p>
    <p>Quantum strepet. HAR. Taceto, ne quid audiat.</p>
    <p>Usque ad tenebras hanc tabernam intremus et,</p>
    <p>≤line=350≥ Quid dixerint, exaudiamus clanculum.</p>
  </div>
  <div type="level2" xml:id="actus-ii.-scaena-ii.">
    <head>ACTUS II. SCAENA II.</head>
    <p>Trimetri.</p>
    <p>HIERONYMUS, GRAIDIUM.</p>
    <p>Te transfer huc (quoties tibi dicam) latus</p>
    <p>In dexterum. GR. At plus in sinistro tibi pede</p>
    <p>Doloris est. HIER. Anus habent semper aliqua,</p>
    <p>Quibus virum sermonibus recalcitrent.</p>
    <p>≤line=355≥ Scin hoc magis laevum latus stabilirier,</p>
    <p>Quo dexterum mihi fulcias robustius?</p>
    <p>Incede placide. Quomodo obsonia tibi</p>
    <p>Coquenda sunt, mea Graidium? An torrebimus</p>
    <p>Simul omnia an partim opipare elixabimus?</p>
    <p>≤line=360≥ GR. Sine me coquenda coquere vel tibi alteram</p>
    <p>Conduce. HIER. Noli irascier, mea amicula,</p>
    <p>Sed morbo id (obsecro) verbulum mordacius,</p>
    <p>Quod ab ore lapsum est, imputa. GR. Capum ego quidem</p>
    <p>Novemque ficedulas veru affixos coquam</p>
    <p>≤line=365≥ Duosque pullos primulum elixabo aqua,</p>
    <p>Dein croco, pipere, cinamomo et saccaro</p>
    <p>Bacchum imbuam ... HIER. Recte. GR. Et in eo excoctos parum</p>
    <p>Tibi iurulentos offeram. HIER. Hoc Veneris epulum est,</p>
    <p>Mea Graidium. Nunc vade amabo, dum licet,</p>
    <p>≤line=370≥ Et advoca neptem meam Corasium,</p>
    <p>Ut veniat in crepusculo. GR. Vadam. HIER. Ocius</p>
    <p>Vadas oportet, ne occupent te tonitrua.</p>
    <p>Tantisper hoc ego desidebo ad ostium,</p>
    <p>Cavebo ne quis introrepat clanculum.</p>
    <p>≤line=375≥ Crepit ostium vicinum et ipse Bassarus</p>
    <p>Procedit, ut suam moretur Bassaram.</p>
  </div>
  <div type="level2" xml:id="actus-ii.-scaena-iii.">
    <head>ACTUS II. SCAENA III.</head>
    <p>Tetrametri.</p>
    <p>BASSARUS, BASSARA, HIERONYMUS.</p>
    <p>Videbo, si ne redeat uxor. Futile est per Herculem</p>
    <p>Genus omne feminarum, inane, pertinax, proterviens.</p>
    <p>Si insaniam, nisi sponte ducta neutiquam revertitur.</p>
    <p>≤line=380≥ Sed eccam eam. Iam tandem ades, mollicula? BA. Quid,
    vir strenue?</p>
    <p>Numquid volare solet homo, ut me tarditatis arguas?</p>
    <p>BAS. Pro foribus est, capum eximes. Ostende, quid mercata
    sis.</p>
    <p>BA. Hem tibi. BAS. Papae, pinguissimum profecto capum et
    optimum.</p>
    <p>Nobis quidem sufficeret unus hic ampliter. Quid, uxor, hos</p>
    <p>≤line=385≥ Pullos, quid anserem, quid has septem quoque huc
    ficedulas</p>
    <p>Magno redempta congeris? BA. Quid edant vocati amiculi?</p>
    <p>BAS. Non spero venturos modo aëris per inclementiam.</p>
    <p>Pastorque adesse non cupit. BA. Non cupit? At hoc speraveram.</p>
    <p>HIER. Cuperem equidem, si non similia comparasset Graidium.</p>
    <p>≤line=390≥ BAS. Spectata sunt satis. I, coque omnia in diem vel
    crastinum.</p>
    <p>Redit, quae abierat, anus; subauscultabo quid renuntiet.</p>
  </div>
  <div type="level2" xml:id="actus-ii.-scaena-iv.">
    <head>ACTUS II. SCAENA IV.</head>
    <p>Tetrametri.</p>
    <p>HIERONYMUS, GRAIDIUM, BASSARUS.</p>
    <p>Propere redis, mea Graidium; quid virgo dixerit, refer.</p>
    <p>GRA. Sese adfuturam ait in crepusculo. HIER. Bene est, facilemne
    se</p>
    <p>Praebebat an difficilem? GRA. Ait se modo vocatam a pluribus,</p>
    <p>≤line=395≥ Verum tibi uni obtemperaturam libenter vesperi</p>
    <p>Propter tuum erga se favorem, gratiam et donaria.</p>
    <p>HIER. Eamus intro, sunt enim in vado omnia mea negotia</p>
    <p>Iam posita. BAS. Vide ne mox Charybdin irruas. HIER. Resera
    ostium.</p>
    <p>GRA. Trahe pessulum, quia non seraram; umero meo nixus praei.</p>
    <p>≤line=400≥ Sequor. BAS. Sequere, cernes (quod aiunt) avolasse
    passeres.</p>
    <p><hi rendition="simple:bold">CHORUS,</hi></p>
    <p>ut superior ex Morionibus personatis.</p>
    <p>Qui colligit vanas opes,</p>
    <p>Is stultus est, is stultus est, is stultus est,</p>
    <p>Sibi suisve liberis,</p>
    <p>Is stultus est, is stultus est, is stultus est, is stultus
    est.</p>
    <p>≤line=405≥ Qui prodigit substantiam,</p>
    <p>Is stultior, is stultior, is stultior,</p>
    <p>In sordibusve abutitur,</p>
    <p>Is stultior, is stultior, is stultior, is stultior.</p>
    <p>Qui lucra captat impia,</p>
    <p>≤line=410≥ Stultissimus, stultissimus, stultissimus,</p>
    <p>Mentis salutem neglegens,</p>
    <p>Stultissimus, stultissimus, stultissimus, stultissimus.</p>
  </div>
  <div type="level2" xml:id="actus-iii.-scaena-i.">
    <head>ACTUS III. SCAENA I.</head>
    <p>Iambici trimetri.</p>
    <p>BASSARUS, PRAESES, DROMO, CREOBORUS.</p>
    <p>O Iuppiter, quantam aëris caliginem</p>
    <p>Haec monstra nubium adferent continuo. Nam</p>
    <p>≤line=415≥ Tam horrenda nunc imago tempestatis est,</p>
    <p>Ut imminere haud absque causa quispiam</p>
    <p>Mortalibus putet diem novissimum.</p>
    <p>Est nempe Martii initium, quem ut autumant</p>
    <p>Mundo fuisse mensium primum omnium,</p>
    <p>≤line=420≥ Ita suspicor fore omnium novissimum.</p>
    <p>Nihilominus iam et bibere oportet et edere.</p>
    <p>Quisnam, o dii, quis illic est, qui properat huc?</p>
    <p>Nisi dubius aspectus meos fallit oculos,</p>
    <p>Is praeses est cum puero et ipso, qui eminus</p>
    <p>≤line=425≥ Utrumque sequitur, Creoboro. Ne praeses est,</p>
    <p>Qui dignitatis neglegens suos gradus</p>
    <p>Grandire cum vulgo haud veretur nec tamen</p>
    <p>Grandem procellae evadit impiger impetum.</p>
    <p>PRAE. Nullum inferorum numinum sub Tartaro</p>
    <p>≤line=430≥ Reliquum puto, tantis quod aër plenus est</p>
    <p>Impressionibus. Solum tremit et strepit,</p>
    <p>Caelum obstrepit, nubes coruscant, fulminant</p>
    <p>Et mugiunt et vis procellae maxima.</p>
    <p>Cogor, velim nolim, hunc adire Bassarum.</p>
    <p>≤line=435≥ BAS. Huc huc ades, ne praeteri heros, huc ades.</p>
    <p>PRAE. Quis me vocat? BAS. Ego, Bassarum ne praeteri,</p>
    <p>Ades ocius. PRAE. Salve. BAS. Salus tibi. PRAE. O dii,</p>
    <p>Quanta omnium elementorum adest confusio.</p>
    <p>Chaos vetustum mox venturum suspicor.</p>
    <p>≤line=440≥ Hoc excute, puer, pileum. DR. Faxo, ere, libens.</p>
    <p>PRAE. Cogor, velim nolim, hic manere vesperi.</p>
    <p>BAS. Quam gaudeo cecidisse sic mihi tesseram.</p>
    <p>Quo (etsi velis quidem) negare non queas</p>
    <p>Nobis tuam praesentiam. Vocaveram</p>
    <p>≤line=445≥ Hieronymum, verum is (quemadmodum tibi</p>
    <p>Modo suggerebam) pernegabat subdolus.</p>
    <p>Nisi tu advenires, solus edissem domi.</p>
    <p>PRAE. De obsonio quid actum? BAS. Id incidit mihi in</p>
    <p>Casses meos; rem omnem tibi intus dixero.</p>
    <p>≤line=450≥ PRAE. Euge. BAS. Parasitus eminus cur spectitat?</p>
    <p>PRAE. Offendit is me per suam impudentiam.</p>
    <p>BAS. Remitte misero noxiam. PRAE. Abeat impudens.</p>
    <p>BAS. Sequatur umbra. Quod sine umbra corpus est?</p>
    <p>Sequere intro. CRE. Ago tibi gratias, mi Bassare.</p>
    <p>≤line=455≥ BAS. Ingredimini, a pastore crepuit ostium.</p>
    <p>Eccos duos, audire gestio procul,</p>
    <p>Quid dixerint. &lt;. . . . . .&gt;</p>
  </div>
  <div type="level2" xml:id="actus-iii.-scaena-ii.">
    <head>ACTUS III. SCAENA II.</head>
    <p>Tetrametri catalecti.</p>
    <p>HIERONYMUS, GRAIDIUM, BASSARUS.</p>
    <p>Dii superi et inferi, et quod usquam est numinum sub sole,</p>
    <p>Et terreant et puniant et dissipent trifurem,</p>
    <p>≤line=460≥ Qui mihi suem anseremque nuper abstulit modoque</p>
    <p>Sub luce clara obsoniis privavit universis.</p>
    <p>GRA. Furem admodum (quicumque is est) notum tibi fuisse</p>
    <p>Suspicor et aedium tuarum latibula penetrasse.</p>
    <p>Nam in intimis penetralibus scite universa locaram.</p>
    <p>≤line=465≥ HIER. Scite quidem tu cuncta, sed si ianuam
    clausisses,</p>
    <p>Me miserum ad infelicitatem hanc ultimam haud duxisses.</p>
    <p>GRA. Sile miser; num in me tuam torquebis incitatem?</p>
    <p>An non ego una claudere volebam ostium et nolebas?</p>
    <p>Tu solus es ob incuriam causa omnium rapinae.</p>
    <p>≤line=470≥ HIER. Quid multa opust contentione? Ego solus infelix
    sum:</p>
    <p>Vexor podagra, laceror invidentia civili,</p>
    <p>Parum habeo, multum debeo et, quod habeo, non permittor</p>
    <p>Tenere per furum licentiam. Quid unam praeter</p>
    <p>Restim mihi reliquum? Sed et puellam adesse credo,</p>
    <p>≤line=475≥ Quam si repellam, fecero indignissime et clamabit</p>
    <p>Me sordidum esse et improbum. Sin recipiam, nil est quod</p>
    <p>Tam delicatae apposuero praeter tomacla cruda.</p>
    <p>Neque credet infortunium, quod accidit. GRA. Bono animo es,</p>
    <p>Novi quid in negotio hoc agendum erit. HIER. Quid? GRA.
    Custos</p>
    <p>≤line=480≥ Te iam vocavit; adibo teque dixero venturum</p>
    <p>Cum istac Corasio. HIER. Recusavi, haud recipiet ultro</p>
    <p>Sese ingerentem denuo. GR. Suscipiet et libenter,</p>
    <p>Quod coxerit sat abunde, ut ipsi vidimus. HIER. Tentato.</p>
    <p>Vade citius, si fors queat praevortier puella.</p>
    <p>≤line=485≥ GRA. Ingredere tu nixus bacillo, ego Bassaro
    suadebo.</p>
    <p>BAS. Suadebis optime, sed illam neutiquam praevortes.</p>
    <p>Secuta namque Hieronymum latenter est ingressa.</p>
    <p>Morabor aniculam, ut audiam doli insiti commenta.</p>
  </div>
  <div type="level2" xml:id="actus-iii.-scaena-iii.">
    <head>ACTUS III. SCAENA III.</head>
    <p>Tetrametri acatalecti.</p>
    <p>GRAIDIUM, BASSARUS.</p>
    <p>Videone quendam assistere hisce pro aedibus? BAS. Compello
    eam.</p>
    <p>≤line=490≥ Salve, Graidium. GRA. Salvus esto plurimum, optime
    Bassare.</p>
    <p>BAS. Quid te expulit foras in hac tanta aëris inclementia?</p>
    <p>GRA. Merito rogas, ob maximum infortunium. BAS. Infortunium?</p>
    <p>Papae, quod infortunium? GRA. Paucis tibi narravero.</p>
    <p>Ficedulas tantum duas domino meo redemeram,</p>
    <p>≤line=495≥ Ad vesperam refectiunculam, quod aeger esset et</p>
    <p>Podagra laborans nunc acerbius. BAS. Scilicet, per aëris</p>
    <p>Turbationem. GRA. Ita est. Sile parum. Ubi dedisses vesperis</p>
    <p>Signum canendis primulum, extemplo vocat me et ad sacram</p>
    <p>Se aedem ocius ducam imperat. Quid multa, abimus et redimus
    et</p>
    <p>≤line=500≥ Ficedulas a felibus prorsus voratas cernimus.</p>
    <p>BAS. Quid audio? GRA. Hoc, quod res. BAS. Grave infortunium per
    Herculem.</p>
    <p>GRA. Audi amplius. Supervenit modo honesta virgo, ut visitet</p>
    <p>Pastorem in aegritudine, et nihil est quod apposuerimus.</p>
    <p>BAS. Foedum et remittere. GRA. Et quidem foedissimum ob
    caliginem.</p>
    <p>≤line=505≥ BAS. Pastorem et ipsam virginem et te, Graidium, voco
    denuo ad</p>
    <p>Convivium. GRA. Quin ipse postulavit hoc obnixius.</p>
    <p>BAS. Venite, adeste, ego pro virili faxo cuncta parata sint.</p>
    <p>GRA. Referenda gratia est nec irremuneratam sinet erus</p>
    <p>Hanc benevolentiam. Vale. BAS. Vale, ut mereris, improba,</p>
    <p>≤line=510≥ Cum omni tuo mendacio. Heus. GRA. Quid vis? BAS. Ut
    adferas duo</p>
    <p>Caesae suis farcimina. GRA. Duo scilicet, quasi cum sue haec</p>
    <p>Sublata furto nescias. BAS. Vale, tuis cum sordibus.</p>
  </div>
  <div type="level2" xml:id="actus-iii.-scaena-iv.">
    <head>ACTUS III. SCAENA IV.</head>
    <p>Trimetri.</p>
    <p>BASSARUS solus.</p>
    <p>Detestor ego tenacitatem in muliere</p>
    <p>Quae ingenita eidem non potest evellier.</p>
    <p>≤line=515≥ At in viro exsecranda multo maxime,</p>
    <p>Quod hanc sibi natura honesto ac libero</p>
    <p>Accersat aut sic sordidae mulierculae</p>
    <p>Sese obliget, ut illius in sententiam</p>
    <p>Totus velit nolit feratur sordidus.</p>
    <p>≤line=520≥ Ad hoc enim sordida tenaxque nititur,</p>
    <p>Ut, si in virum pro arbitrio imperium obtinet,</p>
    <p>Ex liberali reddat hominem sordidum.</p>
    <p>Cuius vel ipsa testis est mea Bassara,</p>
    <p>Quae, si queat, me secum avarum redderet.</p>
    <p>≤line=525≥ At testis haec locupletior versuta anus,</p>
    <p>Quae sordibus virum probum dolo implicat.</p>
    <p>Detestor. At at, ut tonitruum hoc me perculit.</p>
    <p>Re ipsa profecto stultus est, qui se domum</p>
    <p>Non recipit. At non admodum procul a cruce, at</p>
    <p>≤line=530≥ Procul hinc reclamat quispiam. Consultius</p>
    <p>Ego fugerem, nisi proximus pastor foret,</p>
    <p>Qui amiculam adducit tripes praeeunte anu</p>
    <p>Cum lumine. En quam blanditer garrit sua</p>
    <p>Cum garrula anicula et puella amicula.</p>
  </div>
  <div type="level2" xml:id="actus-iii.-scaena-v.">
    <head>ACTUS III. SCAENA V.</head>
    <p>Trimetri.</p>
    <p>HIERONYMUS, BASSARUS, GRAIDIUM, CORASIUM.</p>
    <p>≤line=535≥ Cognata, ades. COR. Te pone sequor. HIER. Ades mea</p>
    <p>Corasium et mihi a sinistris iungere.</p>
    <p>Ad opiparum convivium te duxero.</p>
    <p>COR. Quantumlibet sit opiparum, non duxeris,</p>
    <p>Si praesciissem, quod me in aedes alteras</p>
    <p>≤line=540≥ Traduceres. Detestor has sordes tuas</p>
    <p>Foedeque mendicata ab aliis fercula.</p>
    <p>HIER. Ne id dic, amica Corasium, nam pluribus</p>
    <p>Viri inopiam cupediis ditavimus.</p>
    <p>CO. Quid audio? HIER. Atque obsoniis. COR. Obsoniis?</p>
    <p>≤line=545≥ Persuadeas? HIER. Vel hanc roga. Quid dixeras</p>
    <p>Mihi, Graidium? Num accepta erant, quae misimus</p>
    <p>Modo Bassaro donaria? GRA. Acceptissima.</p>
    <p>BAS. Res mira: cum nihil miserint, sua iactitant</p>
    <p>Coram puella munera. HIER. Loqui pergito.</p>
    <p>≤line=550≥ Quid inde noster Bassarus? GRA. Te dapsilem.</p>
    <p>HIER. Quid inde? GRA. Te probum. HIER. Quid inde? BAS. Te
    improbum et</p>
    <p>Hanc pestilentem feminam. HIER. Venefica, iam</p>
    <p>Siles? Quid inde? GRA. Te fore acceptissimum</p>
    <p>Tuapte cum Corasio. COR. Si sic habet,</p>
    <p>≤line=555≥ Menti meae auferes scrupulum. BAS. En astutiam.</p>
    <p>Huic dolo quis non dolo respondeat?</p>
    <p>Nodo malo cuneus malus quaerendus est.</p>
    <p>Sed tempus est nunc alloqui. Quos audio?</p>
    <p>Num pastor est? Ipsus profecto. Scipio,</p>
    <p>≤line=560≥ Quo graditur, ipsum nuntiat. Te plurimum</p>
    <p>Salvere iubeo, pastor observande, dein</p>
    <p>Reliquam familiam. Nescio per Apollinem, his</p>
    <p>Quos laetiores hospites susceperim.</p>
    <p>HIER. Ago gratias, mi Bassare. Adeo lassus ex</p>
    <p>≤line=565≥ Itinere factus sum, ut queam vix hiscere.</p>
    <p>BAS. Credo. Ingredi iubet aura et hora postulat.</p>
    <p>Praeite, ego ostio serato mox sequar.</p>
    <p>Iam teneo utrumque sordidum, premo alterum;</p>
    <p>Si possim utrumque stringere, id lepidissimum. At</p>
    <p>≤line=570≥ Res expedita ex parte deprehenditur,</p>
    <p>Quod alter ad craniarium nucibus strepat.</p>
  </div>
  <div type="level2" xml:id="actus-iii.-scaena-vi.">
    <head>ACTUS III. SCAENA VI.</head>
    <p>Trimetri.</p>
    <p>PHORUS solus.</p>
    <p>Etsi tenebrae noctis iis quidem sient</p>
    <p>Incommodae, qui vel legunt vel scriptitant,</p>
    <p>Gratae tamen sunt furibus et adulteris</p>
    <p>≤line=575≥ Studentibusque clanculariis dolis.</p>
    <p>Conscendam in hoc craniarium, ut fratrem morer.</p>
    <p>Me nullus hinc turbaverit. Quin et pedem</p>
    <p>Si quisquam in hanc aedem sacratam tetulerit,</p>
    <p>His ossibus larvisque territus magis</p>
    <p>≤line=580≥ Regredi volet quam progredi. Verum interim</p>
    <p>Saccum aperiam nucibusque fractis nucleos</p>
    <p>Eruam, ut edam. Sonitus, tonitrus, crepitus hinc,</p>
    <p>Manes, striges, lemures et Orci numina</p>
    <p>Ex hoc asylo neutiquam me moverint.</p>
  </div>
  <div type="level2" xml:id="actus-iii.-scaena-vii.">
    <head>ACTUS III. SCAENA VII.</head>
    <p>Trimetri.</p>
    <p>AERARIUS solus.</p>
    <p>≤line=585≥ Proverbium vetus est: Tonantem fulmine</p>
    <p>Numquam latrinas aut patibula evertere.</p>
    <p>Quapropter hac sub cruce puto consultius</p>
    <p>Iacere, dum reddatur aura mitior,</p>
    <p>Quam temere (ut inquiunt) Tonanti oppedere.</p>
    <p>≤line=590≥ O picea nox, quae intermicante fulgure</p>
    <p>Subinde candicas, quid ostendis mihi?</p>
    <p>Huic videntur hoc die affixi cruci</p>
    <p>Fures duo. At quid expavesco a mortuis?</p>
    <p>Me ad territandum neutiquam descenderint.</p>
    <p>≤line=595≥ Pendete vos, ego dormiam tantisper hic,</p>
    <p>Dum hac transiens me quispiam excitaverit.</p>
    <p><hi rendition="simple:bold">CHORUS.</hi></p>
    <p>Dimetri et Monometri.</p>
    <p>Qui sibi placet quam magnus est,</p>
    <p>Is stultus est, is stultus est, is stultus est,</p>
    <p>Altusque cui status placet,</p>
    <p>≤line=600≥ Is stultus est, is stultus est, is stultus est, is
    stultus est.</p>
    <p>Qui dignitates appetit,</p>
    <p>Is stultior, is stultior, is stultior,</p>
    <p>Et ambit hic potentiam,</p>
    <p>Is stultior, is stultior, is stultior, is stultior.</p>
    <p>≤line=605≥ Qui inflatur amplitudine,</p>
    <p>Stultissimus, stultissimus, stultissimus,</p>
    <p>Humilesve celsus despicit,</p>
    <p>Stultissimus, stultissimus, stultissimus, stultissimus.</p>
  </div>
  <div type="level2" xml:id="actus-iv.-scaena-i.">
    <head>ACTUS IV. SCAENA I.</head>
    <p>Trimetri.</p>
    <p>PRAESES, BASSARUS, CREOBORUS.</p>
    <p>Saevit mehercle Iuppiter iratus nimis.</p>
    <p>≤line=610≥ Vix ego pedem ausim efferre lumine praevio</p>
    <p>Foras, et hic gabalum adire iactitat.</p>
    <p>Quid? Adhucne conventa rata servas, Bassare?</p>
    <p>BAS. Egone? Sto staboque conventis. PRAE. Ades,</p>
    <p>Ignaviae praeses. CRE. Licet. PRAE. Iactantiae</p>
    <p>≤line=615≥ Princeps. CRE. Licet. PRAE. Rex impudentiae. CRE.
    Licet.</p>
    <p>PRAE. Mendacium, voracium, rapacium</p>
    <p>Et heluantium imperator, heus. CRE. Licet.</p>
    <p>PRAE. Adhucne ades tot praedicatus laudibus?</p>
    <p>CRE. Adsum, quid est quod me iubebis exsequi?</p>
    <p>≤line=620≥ PRAE. Dixtine adire quod audeas furum cruces</p>
    <p>Iam vesperi? CRE. Dixi equidem et ilicet exigam.</p>
    <p>BAS. Audistin’ illum? PRAE. Haud fecerit. Sed rememoret</p>
    <p>Conventionem. CRE. Denuo quid expetis</p>
    <p>Tempus teri? Conveneratis hoc modo:</p>
    <p>≤line=625≥ Si inter tot ignes fulminum, tonitruum,</p>
    <p>Et chasmatum utrosque creta patibuli</p>
    <p>Notare postes audeam, tu solveres</p>
    <p>Hoc symbolum, si quo minus, idem Bassarus.</p>
    <p>Tentabo rem, tamen interim tu, Bassare,</p>
    <p>≤line=630≥ Pulsare campanas sacras ne negligas.</p>
    <p>BAS. Abi igitur hinc. PRAE. Haud fecerit. BAS. Si haud
    fecerit,</p>
    <p>Beaberis. CRE. Me sancta servet Saturitas.</p>
    <p>BAS. Periculo alterius quidem nostrum ille abit.</p>
    <p>Quid in tenebris promicare conspicor?</p>
    <p>≤line=635≥ Domus tuae fortasse fuerit quispiam.</p>
    <p>PRAE. Poterit quidem. Moremur hic laternulam,</p>
    <p>Quamvis tonitrus introire suadeat.</p>
  </div>
  <div type="level2" xml:id="actus-iv.-scaena-ii.">
    <head>ACTUS IV. SCAENA II.</head>
    <p>Trimetri.</p>
    <p>MERIMNA, ANCILLA, BASSARUS, PRAESES, DROMUS.</p>
    <p>Quis recta in aedes Bassari nos duxerit,</p>
    <p>Cum nec in agro nec in platea quispiam</p>
    <p>≤line=640≥ Ob aëris commotionem appareat?</p>
    <p>PRAE. Pol uxor est. ANC. Vox quaepiam inter turbines</p>
    <p>Aures meas pulsare sentitur viri.</p>
    <p>Ausculta, era. PRAE. Ancilla est. BAS. Voca. PRAE. Vxor huc. MER.
    Vir est.</p>
    <p>Hem. PRAE. Ad dexteram flectite gradum. MER. Vir optime,</p>
    <p>≤line=645≥ Quantis gravatae incommodis hucusque vix</p>
    <p>Pervenimus. PRAE. Quid hanc Dromam non miseras?</p>
    <p>Iam quispiam fores domus refringet et</p>
    <p>Sustollet omnia. MER. Ausit hoc quisquam, duos</p>
    <p>Ubi hoc die suspenderis? PRAE. Fortassis. At</p>
    <p>≤line=650≥ Cur huc venitis, dicite. MER. Omnia cocta sunt,</p>
    <p>Rogamus ut venias, priusquam frigeant.</p>
    <p>PRAE. Non adero cenaturus; igitur hic maneto</p>
    <p>Tu quidem, sed abeat haec et adferat</p>
    <p>Pinguem anserem et vervecis armum dexterum.</p>
    <p>≤line=655≥ ANC. Ere, abire sola neutiquam audeam. PRAE. Abi in
    malam</p>
    <p>Crucem. ANC. Ere profecto, etsi neces, non audeam.</p>
    <p>MER. Comitabor illam. PRAE. Haudquaquam, ades puer Dromo.</p>
    <p>DRO. Hem. PRAE. Abi domum cum famula, ut adferat anserem</p>
    <p>Armumque dexterum et alia cocta obsonia.</p>
    <p>≤line=660≥ DRO. Quodcumque nobis iusseris, curabimus.</p>
    <p>PRAE. Pergite citi. DRO. Volamus. PRAE. Heus puer. DRO. Quid
    est?</p>
    <p>PRAE. Quod maxime praedictum oportuit: amphoras</p>
    <p>Vini duas adferte, clamydem quoque. DRO. Licet.</p>
    <p>PRAE. Sed et ... DRO. Quid hoc? PRAE. Horsum. DRO. Hem. PRAE.
    Reversi denuo</p>
    <p>≤line=665≥ Tantum clamyda feretis, ast obsonia</p>
    <p>A furibus sublata respondebitis.</p>
    <p>Intellegenti pauca sufficiunt. Capis?</p>
    <p>DRO. Capio, ere, recte, hic namque abundant omnia.</p>
    <p>BAS. Silenter haec mandare se servo putat,</p>
    <p>≤line=670≥ Sed ventus omnia mihi secundus suggerit.</p>
    <p>Merito incidet, quam fecit, (ut spero) foveam.</p>
    <p>Euergetes. PRAE. Hem. BAS. Intro, imminet tonitruum.</p>
    <p>PRAE. Papae. BAS. Quis exit huc foras? ————</p>
  </div>
  <div type="level2" xml:id="actus-iv.-scaena-iii.">
    <head>ACTUS IV. SCAENA III.</head>
    <p>Trimetri.</p>
    <p>HIERONYMUS, BASSARUS.</p>
    <p>———— Quid, Bassare,</p>
    <p>Non pulsitas in maximo discrimine?</p>
    <p>≤line=675≥ BAS. Contra tonitruum et fulminum pericula</p>
    <p>Quid, obsecro, aeris proderit pulsatio?</p>
    <p>HIER. Dubitas, nefande, sacrata tintinnabula</p>
    <p>Valere contra tonitrua atque fulmina?</p>
    <p>Frustrane consecrata, nebulo, existimas?</p>
    <p>≤line=680≥ Abi ocius, ne quid mali ominis accidat.</p>
    <p>Viden aethera, aëra, aquam et solum miscerier?</p>
    <p>Et adhuc moraris? BAS. Quin morer? Nunc proxima est</p>
    <p>Epulationis hora et unum aut alterum</p>
    <p>Praestolor adventantium et nunc eiicis?</p>
    <p>≤line=685≥ HIER. Non eiicio te, Bassare, at te debiti</p>
    <p>Moneo atque consuetudinis. BAS. Si eundum erit,</p>
    <p>Tene, obsecro te, istanc facem, donec sonum</p>
    <p>Pulsantis audias. HIER. Tenebo; ut timidus es.</p>
    <p>I, differatur cena et ultra septimam.</p>
    <p>≤line=690≥ Dum pulsat ille, commode loquar meae</p>
    <p>Graidio. ————</p>
  </div>
  <div type="level2" xml:id="actus-iv.-scaena-iv.">
    <head>ACTUS IV. SCAENA IV.</head>
    <p>Trimetri.</p>
    <p>HIERONYMUS, GRAIDIUM, BASSARUS.</p>
    <p>———— Ades, mea Graidium, prodi foras.</p>
    <p>GRA. Quid vis? HIER. Ades, secretius tecum loquar.</p>
    <p>Videntur hi quaesisse non me, sed mea,</p>
    <p>Nam praesidis familia multis indiget</p>
    <p>≤line=695≥ Et Bassarus vulpinus et dolosus est.</p>
    <p>Utcumque sese res habet, mihi vesperi</p>
    <p>Dolos struent et inferent calumniam,</p>
    <p>Ut symbolum vinarium ex me torqueant.</p>
    <p>Si scirem adesse praesidem, haudquaquam domum</p>
    <p>≤line=700≥ Relinquerem. Securius itaque censeo,</p>
    <p>Dum templum adit custos, redire clanculum et</p>
    <p>Edere domi, fortuna quicquid tribuerit.</p>
    <p>GRA. Mecastor ipsum iudico fore optimum.</p>
    <p>BAS. Heu heu. HIER. Quid hoc? BAS. Succurrite. GRA. Au, quid
    Bassaro?</p>
    <p>≤line=705≥ Fugiamus intro. BAS. Aperitedum velociter.</p>
    <p>HIER. Quid est, miser? Cur pavidus es? Num lamia te</p>
    <p>Momordit aut striges? Quid est quod clamitas?</p>
    <p>BAS. In coemeterio ... HIER. Quid? BAS. In craniario ...</p>
    <p>HIER. Quid illic est? BAS. sedet diabolus. HIER. Forsitan</p>
    <p>≤line=710≥ Dentatus. BAS. Hei. GR. Respiret obsecro paululum.</p>
    <p>Vin’ frigidam faciei aquam suffundier?</p>
    <p>BAS. Suffundito. GRA. Huc aquam. HIER. Quid insanitis, heus?</p>
    <p>Nugatur (ut solet usque). Perge dicere.</p>
    <p>BAS. Dicam haud dolo. Diabolus in craniario</p>
    <p>≤line=715≥ Sedet atque bustuaria suis dentibus</p>
    <p>Comminuit ossa. HIER. O flocciorem vellere,</p>
    <p>Vidistin’ hunc? BAS. Vidi, inquam, in nictu fulguris</p>
    <p>Larvam nigerrimam. HIER. Quid audio? Hiccine</p>
    <p>Praetextus est, quod neutiquam pulsaveris?</p>
    <p>≤line=720≥ Nisi me podagra stringeret, non te quidem</p>
    <p>Urgerem in hoc negotio. BAS. Si ignaviae,</p>
    <p>Quod ipse certo deprehendi, asscribitur,</p>
    <p>Vel denuo ad templi fores te perferam,</p>
    <p>Quamvis malo mihi maximo iam cesserit.</p>
    <p>≤line=725≥ HIER. Huc huc ades, curvare plusculum. BAS. Licet.</p>
    <p>Scapulis meis incumbe. HIER. Sedeo, perge tu.</p>
    <p>BAS. Pergam alacriter. Tu, praeses, expectato nos.</p>
  </div>
  <div type="level2" xml:id="actus-iv.-scaena-v.">
    <head>ACTUS IV. SCAENA V.</head>
    <p>Trimetri.</p>
    <p>PRAESES, HIERONYMUS, BASSARUS, PHORUS.</p>
    <p>Libet videre huius rei spectaculum</p>
    <p>Et quem tragoedia sortietur exitum.</p>
    <p>≤line=730≥ Iam proximi sunt coemeterio. HIER. Quid hoc?</p>
    <p>Quis iactus hic? BAS. Tegulae cadunt vi turbinis.</p>
    <p>HIER. Num tegulae a tectis cadunt porro? BAS. Et procul.</p>
    <p>HIER. Non tegulas, sed ossa suspicor ex sono</p>
    <p>Labentium. Heu quis crepitus hic? Revertere.</p>
    <p>≤line=735≥ BAS. Pulsandum erat, non convenit revertere. HIER.
    Hui</p>
    <p>Quid intuor? BAS. Nihil nisi atrum daemona.</p>
    <p>HIER. Horreo miser, revertitor. Per omnia</p>
    <p>Te adiuro sacra, revertitor, mi Bassare.</p>
    <p>Calvariae iactae volant et dentibus</p>
    <p>≤line=740≥ Daemon fremit larvatus in craniario.</p>
    <p>Mihi tibique timeo; quaeso revertere.</p>
    <p>BAS. Te sacra servabunt, tace. PRAE. Iam suspicor</p>
    <p>Transisse coemeterium, neutrum audio</p>
    <p>Pergentium. PHO. Ipsum habes? BAS. Habeo. PHO. Num pinguis
    est?</p>
    <p>≤line=745≥ BAS. Seu pinguis aut macilentus est, habeto eum. HIER.
    Oh</p>
    <p>Ne deseras me, Bassare. Heus ne deseras.</p>
    <p>BAS. Non audio. HIER. Si deseras, quis me Deus</p>
    <p>Adiuverit? Ne deseras. BAS. Te desero.</p>
    <p>Me sequere, si vales. PHO. Bah. HIER. Atat. PHO. Bah. HIER. Atat,
    heus, ohe.</p>
    <p>≤line=750≥ PRAE. Quis clamor, o cives? Quid est quod audio?</p>
    <p>Lamiae, puto, deglutiunt Hieronymum</p>
    <p>Et Bassarum. Nugas putaram et ludicra,</p>
    <p>At serium quiddam agitur. En custos prior.</p>
    <p>BAS. Aperitedum. PRAE. Quid agitur? BAS. Intus dixero.</p>
    <p>≤line=755≥ PRAE. Hieronymo quid accidet? HIER. Aperitedum.</p>
    <p>PRAE. Et hic podagrae oblitus accelerat gradus.</p>
    <p>Ut currit. HIER. Heus aperitedum ocius, quia</p>
    <p>Taeterrimus me a tergo adoritur daemonum.</p>
    <p>PRAE. Apage, quid hoc? HIER. Fugiamus intro, ibi dixero.</p>
  </div>
  <div type="level2" xml:id="actus-iv.-scaena-vi.">
    <head>ACTUS IV. SCAENA VI.</head>
    <p>Trimetri.</p>
    <p>CREOBORUS, AERARIUS, BASSARUS.</p>
    <p>≤line=760≥ Nimis moratus sum hactenus post aggerem</p>
    <p>Ventrem levando, rustici quod crassius</p>
    <p>Merdando seu cacando dictitant, canisque</p>
    <p>(Ut in paroemia est) in ollam repserit.</p>
    <p>Videor mihi subinde cernere patibulum.</p>
    <p>≤line=765≥ Quid patior? Heu miser pavore contremo,</p>
    <p>Nutant genua, comae rigent, animus quoque</p>
    <p>Labascit. An fures putandum pensiles</p>
    <p>(Ut fabula est), quo terreant, descendere?</p>
    <p>Recipe animum, Creobore, utrique postium</p>
    <p>≤line=770≥ Inscribe quam potes citissime notam</p>
    <p>Cretaceam. Hoc insigne praesidis est, eo</p>
    <p>Ad alterum. Pro Iuppiter, quae chasmata,</p>
    <p>Quae fulgura et tonitrua. Horreo, papae,</p>
    <p>Quid hoc? Adhucne vivis, Heino? Hein lefdi noch?</p>
    <p>≤line=775≥ AER. Quis necuerit? Wie solt my doot hebben? CRE.
    Papae,</p>
    <p>Vae mihi, tuam fidem, tuam fidem obsecro.</p>
    <p>AER. Sta paululum. CRE. Non sto. AER. Ut dii, te furcifer,</p>
    <p>Omnes ad unum concrement. Sta paululum.</p>
    <p>CRE. Non stabo. AER. Si prehendero te, exstinxero.</p>
    <p>≤line=780≥ CRE. Pro pro deum atque hominum fidem, sicne
    moriar?</p>
    <p>Adeste populares, adeste Creoboro.</p>
    <p>BAS. Dii boni, quid hic novi clamoris est?</p>
    <p>Quis est? CRE. Creoborus. Obsecro, mi Bassare,</p>
    <p>Succurre mihi. BAS. Quid pateris? Ecquid clamitas?</p>
    <p>≤line=785≥ CRE. Aperi subito, nam fur adest secum trahens</p>
    <p>Crucem et catenas ferreas. Non percipis</p>
    <p>Aeris fragores horridos? Aperi ocius.</p>
    <p>BAS. Quid monstri id est? Ingredere raptim. CRE. Claudito.</p>
  </div>
  <div type="level2" xml:id="actus-iv.-scaena-vii.">
    <head>ACTUS IV. SCAENA VII.</head>
    <p>Senarii ut praecedentes.</p>
    <p>AERARIUS, BASSARUS.</p>
    <p>Heus heus. BAS. Quis est? AER. Aperi, hospes. BAS. Haudquaquam
    tibi.</p>
    <p>≤line=790≥ AER. Aperisne, caupo pestilens, viro probo?</p>
    <p>BAS. Fures probos non censeo. AER. Trifurcifer,</p>
    <p>Furtine me argues? BAS. Quis igitur es, palam</p>
    <p>Dic, pensilis si neutiquam fur Heino sis?</p>
    <p>AER. Sum Heino quidem, verum absque furti crimine.</p>
    <p>≤line=795≥ BAS. Quis igitur es tu? AER. Aerarius faber,
    omnibus</p>
    <p>Notissimus. BAS. Tu excusor ille nobilis</p>
    <p>Dicaxque cacabarius? AER. Nosti. BAS. Aperiam.</p>
    <p>AER. Quaeso breviter. BAS. Ades, age quid accidit tibi</p>
    <p>Cum Creoboro? AER. Dignissimum risu quidem</p>
    <p>≤line=800≥ Negotium. Cum ob aëris pericla me</p>
    <p>Sub patibulo posuissem et in somno gravi</p>
    <p>Lassus iacerem, adest Creoborus (nescio</p>
    <p>Quid actitans) et inscius mei (ut extimo)</p>
    <p>Forte alterum videbat impellente eum</p>
    <p>≤line=805≥ Vento moveri furem et, arbitrans eum</p>
    <p>Vivere, vocabat altius: Vivisne adhuc</p>
    <p>Heino? Cui tum expergefactus reddidi:</p>
    <p>Quis me necuerit? Ille mox lapsus fuga</p>
    <p>Me hucusque ludificantem (ut audis) passus est.</p>
    <p>≤line=810≥ Nam ut aeris audiret fragorem et cacabos</p>
    <p>Me persequente concuti, fures putans</p>
    <p>Se subsequi, terrore consternatus est.</p>
    <p>En fabulam. BAS. Pulcherrimam quidem, ita me amet</p>
    <p>Mercurius. Introgredere, ut haec facetius</p>
    <p>≤line=815≥ Recenseas plenissime inter pocula.</p>
    <p>Turba instrepit foris, serandae sunt fores.</p>
  </div>
  <div type="level2" xml:id="actus-iv.-scaena-viii.">
    <head>ACTUS IV. SCAENA VIII.</head>
    <p>Trimetri.</p>
    <p>LARVATI 2 &lt;HARPAX, PHORUS&gt;, BASSARUS, PRAESES,</p>
    <p>PASTOR, CREOBORUS.</p>
    <p>Mom mom. BAS. Quis est, qui denuo tamque temere</p>
    <p>Pulsas fores? LAR. Mom mom. Aperi. BAS. Ut actum? LAR. Prospere.
    BAS. Hem.</p>
    <p>HAR. Hic anser est, hic vina sunt. BAS. Da clanculum.</p>
    <p>≤line=820≥ PHO. Hae sunt nuces clavesque Creobori. BAS. Bene
    est.</p>
    <p>Et praesidem atque Hieronymum vocavero.</p>
    <p>HAR. Mercurius addat, ut quemadmodum hactenus</p>
    <p>Sic et modo alea nostra cadat hic prospere. BAS. Heus</p>
    <p>Euergetes pastorque, adeste. PRAE. Quid est? BAS. Viden’?</p>
    <p>≤line=825≥ PRAE. Quid ponitis? LAR. Mom mom. HIER. Duos
    sestertios.</p>
    <p>LAR. Mom mom. HIER. Quaternio est et unio. PRAE. En meus.</p>
    <p>HIER. Is ternio est et unio. PRAE. Me vincitis.</p>
    <p>LAR. Mom mom. HIER. Quaternio quidem est et senio.</p>
    <p>PRAE. Videte me. HIER. Quaternio est et ternio.</p>
    <p>≤line=830≥ Vestra est pecunia. PRAE. Fateor. Pastor, tuae</p>
    <p>Sunt iam vices. LAR. Mom mom. PRAE. Unio est et ternio.</p>
    <p>HIER. Meus quidem. PRAE. Bis unio. Superatis hunc.</p>
    <p>LAR. Mom mom. HIER. Quis est? PRAE. Bis senio. HIER. En meus.
    Quis est?</p>
    <p>PRAE. Bis ternio. Haud secus atque ego tu vinceris.</p>
    <p>≤line=835≥ LAR. Mom mom. PRAE. Valete. LAR. Haud sic quidem.
    Videte nos.</p>
    <p>PRAE. Sunt liberi. HAR. Haec boni viri pecunia est</p>
    <p>Ad symbolum. PRAE. Gratia est. BAS. Adeste, liberi.</p>
    <p>Venite, adeste, ceteri, quia cuncta, quae ad</p>
    <p>Cenam attinent, tandem parata et cocta sunt.</p>
    <p>≤line=840≥ CRE. Hospes praei, sequemur acres dentibus.</p>
    <p>BAS. Heus tu, Creobore, affer prius de nucibus iis,</p>
    <p>Quas te pro amicis condidisse iactitas.</p>
    <p>CRE. Etsi quidem magno redemerim, adferam.</p>
    <p>Vos interim libate laridum ac pernulas,</p>
    <p>≤line=845≥ Mox adero. PRAE. Si mox introibis, nescio.</p>
    <p>CRE. Quid ais? PRAE. Nihil, canebam. Abi ocius et redi.</p>
    <p>CRE. Redibo, sed nihil adferam, modo sapiam,</p>
    <p>Aedes quod expilasse fures dixero.</p>
    <p><hi rendition="simple:bold">CHORUS.</hi></p>
    <p>Dimetri et monometri.</p>
    <p>Carnem nutrire sobrie</p>
    <p>≤line=850≥ Prudentis est, prudentis est, prudentis est,</p>
    <p>Putremque fugere Cypridem</p>
    <p>Prudentis est, prudentis est, prudentis est, prudentis est.</p>
    <p>Argentum et aurum spernere</p>
    <p>Prudentis est, prudentis est, prudentis est,</p>
    <p>≤line=855≥ Verasque opes inquirere</p>
    <p>Prudentis est, prudentis est, prudentis est, prudentis est.</p>
    <p>Calcare honorem et gloriam</p>
    <p>Prudentis est, prudentis est, prudentis est,</p>
    <p>Modestiamque amplectier</p>
    <p>≤line=860≥ Prudentis est, prudentis est, prudentis est, prudentis
    est.</p>
  </div>
  <div type="level2" xml:id="actus-v.-scaena-i.">
    <head>ACTUS V. SCAENA I.</head>
    <p>Trimetri.</p>
    <p>CREOBORUS, ANCILLA &lt;DROMA&gt;, FAMULUS &lt;DROMUS&gt;.</p>
    <p>Iam ferme tempus regrediendi. Aedes meas</p>
    <p>Non introivi; neque enim necesse erat,</p>
    <p>Quod inde nil proferre destinaveram. Hui,</p>
    <p>Exaudio plorantium voces Dromi</p>
    <p>≤line=865≥ Dromaeque. Clam auscultabo, quaenam causa sit.</p>
    <p>ANC. Me miseram, ut haec dies mihi infausta accidit.</p>
    <p>FAM. Ut tu times. Quid misera et ante tempus es?</p>
    <p>Cum erus tibi nihil ciborum iusserit</p>
    <p>Adferre, sed sublata dicere clanculum,</p>
    <p>≤line=870≥ Iam nil tibi indignabitur animo effero,</p>
    <p>Etsi quidem iram finxerit. ANC. Scio id quidem,</p>
    <p>Verum dies dum crastinus diluxerit</p>
    <p>Et carnium vinique facta mentio,</p>
    <p>Quid misera tunc dictura sum, dum singula</p>
    <p>≤line=875≥ Sublata vere exaudiet? Totam simul</p>
    <p>Causam facinoris ingeret mihi, quod meam</p>
    <p>Per neglegentiam ostium non clauserim.</p>
    <p>FAM. Sat sit sua malitia diei crastinae.</p>
    <p>Forte aliud intercesserit, quo tu quidem</p>
    <p>≤line=880≥ Secura sis. CRE. Factum probe, factum bene.</p>
    <p>Nam (ut audio) sublata sunt obsonia.</p>
    <p>Sordes vide atque astutiam; volebat haec</p>
    <p>Meopte more ablata furto dicier,</p>
    <p>Sed fraude captus speque inani falsus est.</p>
    <p>≤line=885≥ Iam loquor ad hos. Quae pone me vox personat?</p>
    <p>Non te, Drome, audio? FAM. Dromam quoque. CRE. Scio equidem</p>
    <p>Obsoniorum vos onustos pondere;</p>
    <p>Vultisne tanta sarcina levarier?</p>
    <p>ANC. Heu, Creobore, haud tua ope indigemus. Non enim</p>
    <p>≤line=890≥ (Ut tu putas) obsoniis vinove, sed</p>
    <p>Luctu et dolore magno onusti regredimur.</p>
    <p>CRE. Quidum? ANC. Quia omnia, quae paraveram et coxeram ad</p>
    <p>Cenam, per improbos viros sublata sunt.</p>
    <p>CRE. Quid audio? ANC. Quod verum. CRE. Et ipse haud dispari</p>
    <p>≤line=895≥ Laboro miser incommodo, quia optimas</p>
    <p>Pro amiculis, qui me subinde vocant suum ad</p>
    <p>Symposium, quas emeram dudum nuces,</p>
    <p>Fur quispiam hac eadem in hora surpuit.</p>
    <p>Vereorque ad hos, qui me volebant has nuces</p>
    <p>≤line=900≥ Adferre, manu (ut aiunt) inani regredi.</p>
    <p>Sed ostium crepuit; notabo, quis exeat.</p>
  </div>
  <div type="level2" xml:id="actus-v.-scaena-ii.">
    <head>ACTUS V. SCAENA II.</head>
    <p>Tetrametri.</p>
    <p>PRAESES, BASSARUS, SERVI 2, CREOBORUS.</p>
    <p>Tranquillior fit aura et aër est serenior. Quid est,</p>
    <p>Bassare, quod usque adhuc morantur servi et haud nobis ferunt</p>
    <p>Obsonium? BAS. Fortasse nondum excoctum erat. FAM. Nos
    adsumus,</p>
    <p>≤line=905≥ Ere. PRAE. Ecquid usque adhuc morati estis redire?
    FAM. Prae</p>
    <p>Timore non praesumpsimus redire, nam quae haec coxerat,</p>
    <p>Furto universa ablata sunt. PRAE. Furto universa ablata sunt?</p>
    <p>FAM. Ablata sunt. PRAE. Haec ob tuam, impurissima, et
    socordiam,</p>
    <p>Et neglegentiam accidisse quis ambigat? Repagulum</p>
    <p>≤line=910≥ Quin obdidisti ianuae? ANC. Tuam fidem, ere,
    seraveram</p>
    <p>(Ita me Deus amet) ostium solicitius quam umquam antea.</p>
    <p>PRAE. Mentiris, impurissima. Huc porrigite fustem querneum.</p>
    <p>BAS. Ut simulat iram sordidus. Remitte quaeso, Euergetes.</p>
    <p>Ne verbera, curaverit posthac puella cautius.</p>
    <p>≤line=915≥ PRAE. Nescis profecto, Bassare, quantis iners haec
    femina</p>
    <p>Nos afficiat incommodis, damnis ferendis neutiquam.</p>
    <p>Remitto tamen hanc ob tuos pro ea precatus noxiam.</p>
    <p>Ingredimini, caremus interim tamen donariis.</p>
    <p>BAS. Suffecerint haec nostra fercula. Heus, Creobore, quin
    venis?</p>
    <p>≤line=920≥ Habesne iuglandes? CRE. Per hanc furum licentiam
    quoque</p>
    <p>Spoliatus heu iuglandibus manibus revertor inanibus.</p>
    <p>PRAE. Mentitur impudens, eat in malam crucem. Dare renuit.</p>
    <p>BAS. Tantumne tu impartirier gravaberis sodalibus?</p>
    <p>PRAE. Nos introeamus, hic foras. BAS. Tuo relinquo arbitrio.</p>
    <p>≤line=925≥ PRAE. Dic serio: postes notasti patibuli? CRE. Neque
    tetigi</p>
    <p>Neque non tetigi. PRAE. Ut omnes dii te perduant, me luseris?</p>
    <p>CRE. Non lusero aut fefellero. Si admiseris, non tetigero; at</p>
    <p>Tetigero, si me excluseris. PRAE. Admitto, dic iam serio.</p>
    <p>CRE. Postem alterum duntaxat insigniveram, nam ab altero</p>
    <p>≤line=930≥ Me terror aspulit. PRAE. Introi, sat pro mea
    sententia.</p>
    <p>BAS. Ingredere, adhuc sunt reliquiae, quas colligas. CRE.
    Collegero.</p>
    <p>O diva Saturitas, lues quanta petasonibus imminet,</p>
    <p>O quanta pernis, sumini, farcimini, tomaculo.</p>
    <p>Exit Merimna, commodum, iam nulla pulsandi mora.</p>
  </div>
  <div type="level2" xml:id="actus-v.-scaena-iii.">
    <head>ACTUS V. SCAENA III.</head>
    <p>Trimetri.</p>
    <p>MERIMNA, PRAESES, &lt;BASSARUS, HIERONYMUS, CREOBORUS&gt;.</p>
    <p>≤line=935≥ Iam tempus est, Euergetes, regredi domum,</p>
    <p>Et gratias referre nostro Bassaro,</p>
    <p>Qui vesperi nostram aluit omnem familiam.</p>
    <p>PRAE. Ut uxor es sollicita. Cras duplum domi</p>
    <p>Nostrae rependero. Cuncta namque obsonia,</p>
    <p>≤line=940≥ Quae coximus, restant adhuc domi integra.</p>
    <p>Nam iusseram dolo ministris dicere,</p>
    <p>Furto quod involata et expilata sint.</p>
    <p>MER. Res improba est et sordida haec, Euergetes.</p>
    <p>Si namque tandem istuc resciscat Bassarus,</p>
    <p>≤line=945≥ Dedecori erit cum sempiterno opprobrio</p>
    <p>Tibi mihique et omnibus domesticis.</p>
    <p>PRAE. Vocemus igitur Bassarum et sestertios</p>
    <p>Sex largiamur. Heus adesdum, Bassare.</p>
    <p>Adesto, pastor. Tu, uxor, introi. MER. Hem. BAS. Adsumus.</p>
    <p>≤line=950≥ PRAE. Ago gratias de benevolentia tua et</p>
    <p>Humanitate maxima in me et in meos</p>
    <p>Exhibita et hos dono duos sestertios</p>
    <p>Pro symbolo. HIER. Hos duos quoque ego, mi Bassare,</p>
    <p>Ad symbolum dono simulque gratias</p>
    <p>≤line=955≥ Ago maximas de humanitate praestita.</p>
    <p>Voloque (si non sit grave) die crastino</p>
    <p>Compareas cum praeside atque uxoribus</p>
    <p>In prandio. Nam commodi tantum quidem</p>
    <p>Peperit timor mihi vesperus, podagrae dolor</p>
    <p>≤line=960≥ Ut omnis abierit semel. PRAE. Si tu voces</p>
    <p>Nos, pastor, omnes crastina ad tua prandia,</p>
    <p>Te, pastor, et cum uxore Bassarum, volo ad</p>
    <p>Suffrigidas cenas domi meae simul</p>
    <p>Adesse vesperi. HIER. Facile parebimus.</p>
    <p>≤line=965≥ BAS. Pecuniam gratam habeo vestram duplicem.</p>
    <p>Vocatio quoque utriusque perplacet.</p>
    <p>Paucis tamen volo singulis praesentibus</p>
    <p>Vobiscum ad extremum loqui. PRAE. Loquere palam.</p>
    <p>Prodite singuli foras. CRE. Simul adsumus.</p>
  </div>
  <div type="level2" xml:id="actus-v.-scaena-iv.">
    <head>ACTUS V. SCAENA IV.</head>
    <p>Trimetri.</p>
    <p>BASSARUS cum GREGE.</p>
    <p>≤line=970≥ Vobis quidem inservivi, amici, non meis,</p>
    <p>Sed omnium vestrum libens impendiis.</p>
    <p>Quas, pastor, hoc die ad voluptates tuas</p>
    <p>Escas parasti clancularias tibi</p>
    <p>Non absque hypocrisi atque cognatae tuae,</p>
    <p>≤line=975≥ Has ipse praeside suggerente sustuli HIER. En.</p>
    <p>GRE. Hahahe. HIER. Ut es semper tui simillimus.</p>
    <p>BAS. Tu, praeses, ea quae habere te domi putas,</p>
    <p>Sublata furto mentiens obsonia,</p>
    <p>Ipsa tibi nunc apposui edenda vesperi. PRAE. En.</p>
    <p>≤line=980≥ GRE. Hahahe. PRAE. Ut usque Bassarus hic est
    Bassarus.</p>
    <p>BAS. Et tute ades, bone vir Creobore, qui nuces</p>
    <p>Dementiens domi te habere creduis,</p>
    <p>Nunc ipse easdem frangis atque devoras.</p>
    <p>GRE. Hahahe. CRE. Ut hoc dignissimum, quia credidi</p>
    <p>≤line=985≥ Clavem tibi domus meae atque praesidis.</p>
    <p>PRAE. Meae? Profecto insignis es nebulo, anne abis?</p>
    <p>CRE. At cur famelicum foras me truseras?</p>
    <p>GRE. Hahahe. BAS. Remitte. PRAE. Remitto. CRE. Referam
    gratiam.</p>
    <p>BAS. Nunc tandem et ipse ago iure vobis gratias,</p>
    <p>≤line=990≥ Sartaginis Bacchique vestri particeps.</p>
    <p>Adeoque reddo, quam dedistis aegrius,</p>
    <p>Pecuniam hanc hilariter in bellaria,</p>
    <p>Ut edamus et bibamus ampliter. Tibi</p>
    <p>Quoque, pastor, (ut sale condias) cum illuxerit</p>
    <p>≤line=995≥ Mihi crastinus, reddam suem, quam tibi vafer</p>
    <p>(Ut dignum erat iustumque) dudum sustuli.</p>
    <p>HIER. Tun mihi? BAS. Sile. HIER. Num iustum et aequum,
    Bassare?</p>
    <p>BAS. Aequissimum. Nam cum suem et tomacula</p>
    <p>Sublata furto callide me conscio</p>
    <p>≤line=1000≥ A caede divulgaveris, tomacla ne</p>
    <p>Ex more cogereris impartirier</p>
    <p>Pluribus in hac vicinia, nonne merito</p>
    <p>Suem tibi et tomacla cruda sustuli</p>
    <p>Et assa cum probis edenda praebui?</p>
    <p>≤line=1005≥ GRE. Aequissimum. HIER. Sed vafritiem illam tu
    mihi</p>
    <p>Suggesseras. BAS. Suggesseram, at foedam nimis</p>
    <p>Tenacitatem haud ego tibi, sed Graidium</p>
    <p>Suggesserat. Num idcirco merito plecteris?</p>
    <p>HIER. Meritissime, fateor, et hanc farciminum</p>
    <p>≤line=1010≥ Iacturam ego aequo animo feram, modo suculam</p>
    <p>Recepero. GRE. Hahahe. BAS. Cras recipies suculam</p>
    <p>Et integram et salvam. HIER. Bene est. Sed ut accidit?</p>
    <p>BAS. Non huius est quidem loci vel temporis</p>
    <p>Referre cuncta. Ingredimini, intus dixero.</p>
    <p>≤line=1015≥ Vos, qui modum spectastis haec quo facta sunt,</p>
    <p>Nil audietis amplius. Iam plaudite.</p>
  </div>
</div>
<div type="level1" xml:id="back">
  <head>Back</head>
  <p>FINIS BASSARI.</p>
</div>
</body>
</text>
</TEI>

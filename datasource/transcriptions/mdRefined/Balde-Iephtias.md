# Front



JACOBI BALDE

e Societate Jesu.

IEPHTIAS

TRAGOEDIA.

CELSISSIMO S. R. I. PRINCIPI

AC DOMINO

D. IOANNI WEICHARDO

PRINCIPI AB AUERSPERG,

Comiti in Gottshee et Wels, Domino in Schon

et Seiffenberg, Equiti Velleris Aurei: Supremoque

Camerario Ducatus Carniolae et Mar-

chiae VVandalorum,

S. CAES: MAIEST CONSILIARIO

Intimo, et Consiliario:

*Nec non*

Roman: Hungariaeque ac Bohemiae Reg-

is, Supremo Aulae Praefecto. Supre-

moque Camerario.

DOMINO meo clementissimo.

QUOD votum Alexandri Magni fuit, optantis a Scriptore celebrari, qualem
nactus fuerat Achilles: ego, mutato voti genere felicius mihi evenisse
arbitrabor, assecutus, ut, quae scripsi, legantur a Principe; qualem
optare paene immodica cupiditas; impetrare, etiam invidia videri potest.
Ut ut sit; praesentem Tragoediam, CELSISSIME PRINCEPS VVEICHARDE, ad te
direxit fama nominis tui; ut auderet alienae humanitatis praesidio
verecundiam suam superare. Excubat ad fores Palatii quae situra molles
aditus nec tamen ante petit admitti ad osculum manus; quam eius
originem, mores, indolem formam, habitum incessumque ex me cognoveris.
Vate Sulmonensi teste, *Omne genus scripti gravitate Tragoedia vincens*,
altissimi sanguinis et antiquissimi Poema est. Inter Conditores ac
Maiores suos numerat Euripidem, AEschylum, Sophoclem: *Duosque Senecas,
unicumque Lucanum* nata Athenis, educata Cordubae, Romae, ad huius
staturae magnitudinem perducta. Ex novem Musis, ordine Quintam nomine
Melpomenen, officii sui Praesidem agnoscit, ac velut matrem veneratur.
Melpomene autem Dea, si quae ulla in Helicone, Apollini dilecta est,
tantum non ante Daphnen. Alto passu cothurnata inter sorores incedit,
corpore procero, et ad omnem magnificentiam facto. vultus ei nec
tetricus, nec mollis. serena tamen ac matronalis pulcritudo virgineam
faciem miscet, grandes oculi, supercilia densa: acies oculorum argute
vivida: magis tamen truculenta quam blanda. pupilla siquidem et eius
volubilis stella aliquo modo fulgurat, ac intuentes, praesertim
indoctos, ferit. lubricos aspectus nec patitur, nec facit maiestatis
suae memor, et conscia. vestitus illi operosus et insignis: supra
muliebrem cultum militariter etiam horridus. quippe et paludamento et
cristata casside praefulget; nec mutat unquam. Varium autem ac
discolorem habitum Tragoediis suis pro Argumenti varietate concedit.
Soli inter Musas hasta permittitur, tanquam Palladis aemulae: nec non
clypeus, *cuius vastos umbo vomit aureus ignes*. Quod miremur, in illo
foedissimum animal, *hircum* insculptum gestat. neque hoc sibi dedecori
ducit, quando et in AEgide Minervae, monstrum longe deformius, caput
Medusae praesectum spectatur. Nimirum Deae Symbolis utuntur, non vitiis,
sed in vitia pugnantibus sive hircus praemium olim fuerit Tragoedorum,
quod Horatius innuit: *Carmine qui Tragico vilem certavit ob hircum*.
sive, quod alii malunt, ut facundius coram populo furerent, vino ex
hircinis utribus propinato, mentem per commenta Poetica praecipitatam
prius efferarint; insultuum divinorum tanto patientiorem factam. Hanc
ergo Pieridem tristium Theatrorum ludis praesidere ci edidit Antiquitas.
Quod de Fama quidam cecinit: *Ipsa quid in coelo rerum, pelagoque
geratur, Et tellure, videt, totumque inquirit in Orbem*, In coelo quidem
aetherio nil lugubre. advertit tamen, si Luna cum Sole luctatur, si
Cometa novus coronatis capitibus diem dicit: si flammatae acies in aete
concurrunt: *Si mediis ardent in nubibus hastae* continuo Vranie
consulitur, num terrifica praesagiat, olim in Scenam producenda. Quoties
Regnorum Comitia, fluctuantibus consiliis, velutin aestuario fervent;
cum Liberalia, Nuptiae, Symposia noctem in diem vertunt; adest per suos
Legatos:speculatur, notat, quae sui fori sunt, hoc est, dira et moesta,
lamentis digna. verum tamen cum vili plebe ac ligonibus nihil negotii
habet. potentioris Fortunae Sceptra ponderat; illustria Heroum duntaxat
et Heroidum, facta ac Fata discutit. Quem in usum creditur in variis
Orbis partibus plures Historicos disponere, qui tristes rerum exitus et
inertiae Sortis ludibria literis mandent, quid enim aliud agunt
*Franciscus Rossetus* Parisiis in Gallia; Norinbergae in Germania
*Georgius Philippus Harsdorfferus*, viri clarissimi, dum tam diligenter
ac scite exemplis Tragicis colligendis animum intendunt. Equidem huic
Divae a manibus, calamis atque secretioribus consiliis constituti mihi
esse videntur, ut in promptu habeat exhibenda Mortalibus mira ostenta.
non mehercule, ut carpat, insultet, exprobret. neque enim pascitur
miseriis aliorum: sedin propatulo ponit aliena pericula, Calamitates
ostro tinctas; Posteris monumentum, viventibus documentum. Ecce, hac
Parnassia Gubernatrice gloriatur Tragoedia, et ipsa quoque non multum a
Praeside sua abludens, habitu, forma, moribus. Oculi caesii: vultus ex
rubore subniger. labia magna, sonora vox: quam cuique affectui
attemperare novit. capillis modo defluentibus squalida, cum luget: modo
in nodum acu crinali collectis, cum gaudet. utitur plurimum tunica
recincta, plerumque pulli coloris quem interior purpura fortius
accendit. observatum est, ex confutis siparii segmentis saepe totum
ornatum Virginis stare. Caeterum duabus gaudet Sororibus, diversi
utcunque moris. altera ferocum feminarum infortunatos exitus et facinora
non vulgaria excipit. altera tyrannorum crudelitate immanium barbara
facta repraesentat. prior AEgyptum, Scythiam, Phasin, Euphratem, Tybrim,
Thamesim, Sequannam iam olim perlustravit, solita inter Maenades
bacchari, rotare thyrsum, decurrere iugis montium, insanientis specie.
nonnumquam visa est in sepulcra se abdere, bustis egredi, spargere
cineres, animare calvas. artificio suo reducit Iasonis Medeam, Thesei
Phaedram, Clytemnestram Atridae, Antonii Cleopatram. Prodire cogit
Octavias, Poppaeas, Fredegundes, Rosimundas, Clothildes. refert: quomodo
haec formosa monstra ferro, venenis, fraudibus, incendiis, libidine
memorabilem saevitiam exercuerint. Posterior libentius habitat in
Coesarum Regumque palatiis, solers indagatrix profanae vetustatis,
Persicae in primis Romanaeque et Graecae. Tiberi funestos dies Neronis
ebrias noctes perspectissimas habet. Adstitit lugubri cenae: quum
sarmenticii homines, sulphure ac pice fumantes, loco taedarum ad mensam,
trabeato fidicini praelucerent. hodieque monstrat Caligulae venefici
cistas, Domitiani trepidantis phengiten, saevientis pugio, nem. Haec
vidit Herculem, Iunonis intemperie, furentem: eundem in Oetaeo rogo
exsultantem. Haec Iocastam et Nedipodem suis cubilibus. extraxit. haec
Thyestaeis epulis ultrix assedit quin et si quid diritatis fortasse
nostri Seculi horror procreat, vulturum more cadaver eminus odorata
statim advolat. Fuit Lutetiae. Henrici II: Henrici III. Henrici IV. Fata
spectans. Fuit Egrae: quum laniena foedavit Liberi patris orgia; et
humanus sanguis effusus commisto vino in pocula rediit Fuit Londini,
quum diadematum Caroli I caput Varuaxiana securi praecisum est. Iam vero
quidquid cognati cruoris Othomannica Porta effudit; ingenti poculo
collectum circumfert; et in tempore iterum per theatra dispergit.
ostentat acinaces, tiaras: quorum fluentes fasciae iam texere vertices,
mox colla strinxere. Item solutis arcubus mirabiles chordas protendit,
hodie iaculanti, cras iugulanti idoneas, Turcico ritu. Utraque
Tragoediae species turbido vultu, acri vigore luminum, agitatis horrore
comis spirat odiosum aliquid: ipso tamen adhuc tumultu et pompa non
displiciturae. superbe obambulant: crebrius mutant vestigia. irascuntur,
audent, amant omnia vehementer. ut recipere sui Senecae in Med Oraculum
possint

*Nulla vis flammae tumidique venti*

*Tanta, nec teli metuenda torti.*

*Quanta, cum coniux viduata tedis*

*Ardet et odit.*

Media istarum, quam in nostros usus selegimus mediam quoque viam
ingreditur: mitior, plana fronte; non phalerata, aliquo neglectu cupiens
apparere comptior. *ampullas et sesquipedalia verba* non proiicit, nisi
ad indignationem ex composito stimuletur. simplici, et quasi pedestri
sermone, tanto altiores sensus reconditos profert. ante omnes Senecae
Tragoedias, illi Thebais est: passum neglecta, sed per superbam
ignorantiam. utitur tamen omnibus. Thyeste quam maxime. Sacra potissimum
Themata persequi studet, utriusque sexus miserandis intenta Fatis.
Divinarum literarum gnara, exhibet Adamum paenitentem, Iosephum
venditum, Davidem immerita et merita tolerantem. Sub ipsa Nabuchodonosor
mugit Daniel videns tonat, Sedecias caecus fremit. Eadem cum Machabaeis
contra Antiochum gloriose pugnat: cum Samsone post vitiorum virtutumque
alternata certamina fortiter occumbit. Quid? quod in Purpuratorum
Christi Martyrum acta solerter inquirat. Revoluta Catharinae Rota,
spectandi Ignatii Leones, taurus Eustachii, si rursus appareant, huic
debentur. Ubique pedem, sed in Anglia quodam modo sedem posuisse
videtur. post tot annos Tho: Mori generosam libertatem quotidie reddit
illustriorem, Annae Bolenae famam foediorem Henricum Octavum stultiorem
Mariae Stuartae Reginae Scot. caedem indigniorem. Lacrymas haec
Tragoedia in potestate habet. flere saepe visa est, subridere vix
umquam, splene creditur carere: sed falso; premit, ut caeteris
affectibus via laxetur. Talem, CELSISSIME PRINCEPS, Deam; non Latinam
Thymelen, non Britannidem psaltriam, aut Gallam citharistriam, multo
minus vagantem Cingaram rogamus denique admitti, Ne metuas adulatiicem.
Non solet prodigere encomia. scit, summos viros et veras laudes mereri
et contemnere. Dabis nunc adeundi licentiam? an adhuc ianua Cothurno
pulsanda est? Ut video oblata manu, renidente vultu, quo Musas omnes
colis, invitas! Ita Humanitatem hanc Superiament. Permitte nunc ipsam
pauca loqui, me tacente, stupenda tibi explicabit Fata maximi Principis,
eiusdemque incomparabilis Filiae. Hic Iephte est; haec Iephtias: Pater
sacerdos, Gnata victima. quo exemplo, quid in humanis rebus simile aut
Fortuna protulerit, aut Natura passa sit; fateor, nondum vidi, nondum
legi. Menoecea Creontis; ut victoriam Thebanis propitiaret, ex turri
prolapsum vel figmentis adscribo, vel merito irrideo. quam enim haec
faci dementia fuit, temulentum Iuvenem ex alto super hostes ruere,
accedente patris imperio. Brutus filium securi percussit, sed militem,
sed bellica iura temerantem,adeoque iure temerati belli. Sola Iphigenia
Agamemnonis in aequum certamen venire putatur. Quod refuto primo Iephte
multis annis antecessit, vero facto: Agamemnon secutus est falso. Nam
secundum Ovidium, sicut Mycenidi immolandae cerva traditur supposita a
Diana (quod equidem fabulosum esse nemo non intelligit) ita Mycenis
Iphigenia fuit immolanda. hoc est, nunquam. Deinde non Sacerdotem egit
Atrides, sed *potuit patrem postponere Regi* classis moram in Aulide
soluturo. Tertio: nemo adhuc Timanthem pictorem culpavit, Agamemnonis
ora velo obtegentem:quod crederet, coloribus exprimi non posse vultum
moesti patris et dolentis filiae mortem. quanto minius sustinere poterat
aspectum morientis.

Nostro aevo in Belgio, pater et filius, nobiles, ac militares viri,
propter militare flagitium capitis damnati fuerunt mitigavit sententiam
Martius Iudex, rei crinxitque ad unum, tristi conditione adiecta; ut
alteruter moreretur superstes,alterius carnifex foret. tum enim vero
Natura exerere vires fuas. vidisses utrumque primo stupere. deinde in
mutuos ruere amplexus et. oscula, manare lacrymis quisque mori velle, ut
alter vivere posset, ingens pietatis certamen exortum est. filius patri
se submittere ad ictum. pater nolle vitam eripere, quam dedisset: neuter
cedere. Post longam altercationem et amoris quasi duellum, Genitor
Guatum torve intuens, armavit eius manum: pro potestate imperavit, ut
feritet Ita morte sua filii vitam redempturus, parricidali, nec tamen
impiae dextrae collum subiecit, volens ab invito plexus. usque adeo
verum est, *Amorem*, licet ignis sit, in sanguine descendere potius,
quam ascendere. Quod si reus non sustinuit, vitae propriae conservandae
gratia, damnatum alias filium occidere qua fortitudine Iephten praeditum
fuisse putabimus, quis supremus Iudex, nulla culpa, nulla potestate,
nulla humana lege cogente; innocentissimam Virginem, unigenam, subito
casu in sacrificium obiectam, solius religionis caussa, Deo in
Holocaustum obtulit. facile est, dicere *fecit ei, sicut voverat. sed
non facile erat, facere, sicut voverat*. Vt amoris tormentum acueretur,
Filia se promptissimam exhibuit ut dolor patris exulceraretur,erat
unica. Diutius exercendo bimestre tempus definitum; Abrahamo non nisi
triduum interea detersa est caligo ex subito occursu oculos animumque
occupans: posuerant venti et animi procellae:sic quidem, ut novis
surgentibus, aliis alios alternatim pulsantibus, nihilominus tandem ad
meditatum facinus veniretur. Quocirca non immerito sane, imo
prudentissime Credi potest, nunquam tam insolitum, omnemque humanae
Fortitudinis modum facinus egressum Heroem Galadinum perpetraturum
fuisse, nisi divinitus instinctum, et virtute ex alto indutum:
praesertim si consideremus tunc aliquem *stetisse post parietem,
prospexisse per cancellos* immolandum in hac Virgine:quae ob summas
dotes vitamque sponte patriae impensam, non tam famae nobilioris
mensuram apud posteros, quam gloriae quamdam immanitatem consecuta est.
Haec omnia memorabit praesens Tragoedia. Exponet praeterea humanarum
rerum inconstantissimas vices, ut cuncta subito turbine sursum
deorsumque volvantur. Exsul regnat: inimici honorant: victor maeret:
triumphans gemit, accedentibus monstris, Hostia loquitur, Mystes dolore
mutus horret; mactanda occurrit, percussor refugit. Sed mittamus tandem
haec funesta Iephtae: Ad te, CELSISSIME PRINCEPS recurrit oratio.

*I Decus, I nostrum, melioribus utere Fatis,*

Unum illudque eximium ad te pertinet. Quod hactenus Iephtae peculiare
fuit, tibi Virtus inclyta commune fecit. Ambo ad summae fastigium
dignitatis evecti estis, invitatione, non ambitu ut utrique ex aequo
Chorus in Actu primo accinat:

*Cum Magistratu vacat Aula summo:*

*Principis laus est speciosa posci.*

*Sceptra votivis precibus petita*

*De Genu supplex alius capessit.*

*Regnet ut Iephte, meruit rogari.*

In hoc aequas. in aliquo superas. Iephte, postquam in Principem electus
est, esse visus est. Tu quia esse visus eras, electus es. Dotes in te
Principe dignas Caesarea vox aperuit, non contulit. Quod vidit, sanxit,
declarando confirmavit. Novum spectaculi genus! GLORIAM modestius
accedentem liberasti mern repulsae. ipsum HONOREM admittendo honorasti.
Cuius ad maiorem cumulum, ut Deus ter Opt. Max. aeternae quoque gloriae
adiicere velit, rite precabimur. Ambergae. Quinto Idus Februarii Anno
M.DC.LIV.

Jacobus Balde

e Soc. JESU.

PROLUSIONES.

AD LECTOREM.

*HAbes,Candide Lectar, IEPHTIADEN, Tragoediam; aliquoties olim
exhibitam, saepius postulatam;nescio, an iam omnium exspectationi morosa
responsuram. Quod placet uni, displicet alteri immo pro diversitate
temporum, diversa surgunt ac colliduntur iudicia: neque humanae res
aliam tincturam ferunt, mutantur a mutabilibus. Hic plana petit;iste
sublimia. Hic sublimitatem constituit in ardis sensibus, et mediocrium
verborum affluxu contentus, ad metam iacula dirigit;iste in
ampullantibus verba, quantum vis inanibus, totam vim ponit. Ignorantia
feroces. Momes largo proventu multiplicat, passim lobis insident animae
nigrae. et musca male otiose, peius negotiosa perdunt unguenta. Quid
igitur? nihil horum curandum est. gratificatus sum Amica. Absentiam
Actorum et debitam personis vivacitatem quia iners typi plumbum non
instaurat, ut quivi, supplere conatus sum Argumenti Tragici Explicatione
diffusa; et, non nego, per Scenarum serien prolixiore.Caetera
Prolusiones docebunt. Liber, cum satietas, vel taedia soporve irrepunt,
deponi potest: non item siti Tragoediae cursas, campum suum semel
ingressae. Vt autem hac nostra scriptio longiuscula videatur; scito,
Bernardini Stephanii nostri (quam celebris Tragoedia FLAVIAM numero
Versuum nondum aequari. ut permirum videri possit, toties cum plausu
expositam fuisse;nisi si integrum diem, ortum occasumque Solem prorsus
in sumpserit. Dabimus fortasse vero nos et altas, stilo vel. haut pavilo
breviores, si vita et otium suppetant; vix decem foliis staturas. Me
nunc saltem iuverit, Germanum popularibus meis, insuetum periter, viam
stravisse. Quod ipsum Lyricis ac Satyris tentavimus. Acriora Ingenia
pravum minus habile. provocata felicius sequantum ac, per me licet,
superent. Toto anno omnia Theatra Tragoedio personant. eia, producantur
in stabilem Lucem: ne doctos voluptate, Iuventutem eruditione,
ornamentis patriam defraudare senseamur.*

SAcram virgineam Humanitatem CHRISTI IESU, Filii Dei, servatoris nostri,
ex Virgine natam, ab aeterno Patre, propter scelus populi percussam, in
eiusdemque salutem in Ara Crucis immolatam, exhibemus; in Figura Tragica
immolatae Virginis Filiae septae: Secuti duos clarissimos scriptores e
Societate nostra, Nicolaum Serarium, et Iacobum Salianum, qui toti in eo
argumento sunt, Ac Salianus quidem T.z. Annal Eccl, Vet. Test.
pulcherrimum Iephtae Patri Epitaphium, Actionis nostrae synopsin
condidit in haec verba.

*HIc iam et magnus ille Iephte, Galadenae Dominus Israelitarum
gubernator et vindex. ab Othoniele octavus: a Legislatore decimus, quem
Providentia divina, de abiectissima conditione nat alium, ad summum in
sua Republica extulit apicem dignitatis, cuius salutem vir patriae
amantissimus antetulit iustissimo dolori suo:cuius libertatem Heros
fortissimus luctuosissima unigenitae Filia nece, propriaque orbit are
redimere non dubitavit Hic est ille Iephte: qui divinae inspirationi
obsecutus* divinaeque Tragoediae praeludens *propriae filiae non
pepercit: sed pro suis omnibus, quasi mercedem victoriae tradidit eam,
facinusque perfecit, cui meroto seculorum omnium grata posteritas,
anniversaria celebritate gratuletur. Abiit e vivis sexto Sui principatus
Anno. abiit ad vivos. qui in Domino mortui, sanctitatis praemia sunt
consecuti; Anno ante Christum millesimo undeducentesimo pari a diluvio
intervallo,*

Idem argumentum ante me tractarunt Georg. Buthananus, Scotus, et lac,
Cornel a Marca, vir clarist Belga Quum nostram Scenam adornaremus
Ingolstadii sane neutrum legeramus. Alterius videndi cura non tetigerat
animum:alterius nomen et fama, nec aures. Postea utrumque nactus,
perlustrando comperi, etiam tertiae falci messem relictam esse. Vt tanto
fidentius nostra quoque publicae luci dare statuerimus amicorum
efflagitantium desideriis obsecuti. Diversis Opinionibus agimur. Neuter
ex illis ad Mysterium assurgit. Neuter aliquid coeleste divinumque in
huius Virginis Fato agnoscit. Ambo morantur tantum modo in barbara
feritate lephtae crucianda quippe Ã¤ Saliani sententia discordes. in
cuius tamen gratiam me Cothurnum induisse profiteor. Itaque necessario
aliud Theatrum mihi fabricandum erat: alio apparatu rerum urendum:non
minus, quam ad solis ortu vel occasum tedentibus diversae viae sunt
ineundae Tanto autem Belgam mediorem reperi Scoto, quanto idem vera Fide
castisque moribus praestantior est. De hac Tragoedia invenies Oden
cantatam in Lyricis nostris, l. I. Od. 33 Miraberis serius editam, cum
iam multa Poemata vulgaverim. Si respondeam, gravioris armaturae
militiam, ex usu belli, tardius procedere:quid pro argues? Deinde, dum
quovis Anno aliam atque aliam scribendi canendique materiam suggerente,
in varia dilapsus Argumenta, praelum novis in ventionibus exerceo; paene
Veterum oblivia subiere. quin et dispendia. Nam exemplar Dominicum per
Provinciam distulerant Venti, contra quos excipit Aneas, rogans
Virgilianam Sibyllam:

*Tantum foliisne Carmina manda:*

*Ne turbata volent rapidis ludibria ventu.*

Quare ex fuga retrahenda fuerunt. Accessit postremo perturbatio aliqua
temporum, inimica bonis Musis. Vti enim quidam illas minime colunt, ita
Cultores illarum maxime destituunt Hostibus impuremus, quod iam saepe
boum maior cura sit, quam Pegasi. Auctoris Vaticinium quod habetur lib.
2. Lyr. Od. ult, circa fin, putes impletum. *Coniurant silvescere
Fauni*.

Argumentum Tragoediae ex S. Scriptura. Iud. c. 10 et 11.

*COntra quos Dominus iratus, tradidit eos in manus Philisthiim, et
filiorum Ammon. Afflictique sunt et vehementer oppressi per annos decem
et octo, omnes qui habit abant trans Iordanem, in terra Amorrhei, qui
est in Galaad in tantum, ut filii Ammon, Iordane transmisso, vastarent
Iudam, et Beniamin, et Ephraim. Afflictusque est Israel nimis. Et
clamantes ad Dominum dixerunt: peccavimus tibi quia dereliquimus Dominum
Deum nostrum, et servivimus Baalim, et c. Quibus locutus est Dominus.
Reliquistis me, et coluistis Deos alienos Idcirco non addam, ut ultra
vos liberem. Ite, et in vocate Deos, quos elegistis. Dixeruntque filii
Israel ad Dominum, peccavimus. Qui dicentes omnia de finibus suis
alienorum Deorum idola proiecerunt, et servierunt Domino Deo. Qui doluit
super miseriis eorum. Itaque filii Ammon conclamantes in Gelaad fixere
tentoria. contra quos congregari filii Israel in Maspha castra metati
sunt. Dixeruntque principes Galaad singuli ad proximos suos. Qui primus
ex nobis contra filios Ammon coeperit dimicare, erit Dux populi Galaad.
Fuit alto tempore* Iephte *Galaadires vir fortissimus, atque pugnatur:
filius mulieris meretricis, qui natus est de Galaad, Habuit autem Galaud
uxorem, de quis suscepit filios: qui postquam creverunt, eicerunt bephte
dicentes. Heres in demo Patris nostri esse non poteris. quia de altera
matre natus es. quos ille fugiens atque devitans, habitavit in terra
Tob. congregatique ad eum sunt viri inopes et latrocinantes: et quasi
principem sequebantur in illi diebus pugnabant filis Ammon contra
Israel. Quibus acriter instantibus perrexerunt maiores natu de Galaad,
ut tollerunt in auxilium sui Iephte de terra Tob, dixeruntque ad
eum.Veni, et est o princeps noster: et pugna contra filios Ammon. Quibus
ille respondit: nonnevos estu, qui odistis me, et eiecistis de domo
patris mei, et nunc venistis ad me necessitate compulsi? Dixeruntque
Principes Galaad ad Iephte. ob hanc igitur causam nunc ad te venimus. ut
proficiscaris nobiscum, et pugnes contra filios Ammon, sisque dux omnium
qui habitant in Galaad, Iephte quoque dixit ei: si vere venistis ad me,
ut pugnem pro vobis contra filios Ammon. tradideritque eos Dominus in
manus meas, ego ero vester princeps Qui responderunt ei: Dominus qui hac
audit, ipse mediator ac testis est, quod nostra promissa faciemus. Abiit
itaque Iephte enim principibus Galaad, fecitque eum omnis populus
principem sui.* Locutusque, est Iephte omnes sermones suos coram Domino
in Maspha*. Et misit nuncios ad Regem filiorum Ammon, qui ex persona sua
dicerent. Quid mihi et tibi est. quia venisti contra me. ut vastares
terram meam? Quibus ille responsit, Quia tulit Israel terram meam,
quando ascendit de Aegypto, a finibus Arnon usque Iaboc atque Iordanem:
nunc ergo cum pace redde mihi eam per quos rursum mandavit Iephie, et
imperavit eis, ut dicerent Regi Ammon. Haec dicit Iephte: non tulit
Israel terram Moab, et c. Nonne eaque possides Charnos Deus tuus, tibi
iure debentur? Qui autem Dominum Deus noster victor obtinuit, in nostram
cedent possessionem et e Igitur non ego pecco inte, sed tu contra me
male agis, indicens mihi bella non iusta. Iudicat Dominus arbiter huius
diei inter Israel et inter filios Ammon. Noluitque acquiescene rex fili
Ammon verbis Iephte, quae per nuncios mandaverat. Factus est ergo super
Iephte spiritus Domini: et circuiens Galaad et Manasse, Maspha quoque
Galaad et inde transiens: ad filium Ammon, votum vovit Domino dicens:*
Si tradideris filios Ammon in manus meas, quicunque primus fuerit
egressus de foribus domus meae, mihique occurrerit revertenti cum. pace
a filiis Ammon, eum holocaustum offeram Domino *Transivitque Iephte ad
filios Ammon ut pugnaret contra eos, quos tradidit Dominus in manus
eius, percussitque ab Aroer usque dum venias in Menith, viginti
civitates, et usque ad Abelque est vineis consita, plaga magna nimis
humiliatique sunt filii Ammon a filiis Israel. Revertente autem Iephte
in Maspha domum suam, ocurris ei Vnigenita filia sua cum tympanis et
eboris, non enim habebat alios liberos. Qua visa, scidit vestimenta sua,
et ait.* Heu me, filia mea, decepisti me, et ipsa decepta es. *Aperui
enim os meum ad Dominum: et aliud facere non possum. Cui illa
respondit:* Pater mi: Si aperuisti os tuum ad Dominum, fac mihi,
quodcunque pollicitus es concessa tibi ultione atque victoria de
hostibus tuis *Dixitque ad Patrem: Hoc salum mihi praestis, quod
deprecor. Dimitte me, ut duobus mensibus circumeam montes, et plangam
virginitatem meam cum sodalibus meis. Cui ille respondit: Vade Et
dimisit eam duobus mensibus. Cumque abiisset cum sociis ac sodalibus
suis: flebat virginitatem suam in montibus. Expletisque duobus mensib
is, reversa est ad patrem suum,* et fecit ei, sicut voverat. *quae
ignorabat virum. Exinde mos increbuit in Israel, et consuetudo servata
est: ut post anni circulum conventant in unum filiae Israel, et plangant
filiam Iephte Galaaditae, diebus quatuor.*

Accipe eiusdem argumenti ex praedictis Auctoribus et Cornel Cornelii a
Lapide brevem commentarium.

*Iephte Galaadites.* Pater ei fuerat Galaad hoc ipsum et Ioci nomen est
Pererius putat fuisse e tribu Manassea

*Habitavit in terra Tob.* Vel Galaaditidis parte, vel finit ima. Ibi
stipendia ab opulento principe acceperit. Sal, saepe victor evaserat
spoliisque hostilibus toties potitus coepit inclarescere, inde nominis
fama, et tandem delati principatus occasio *Ser*. Nota, spurius lephte
non fuit iniuste privatus hereditare paterna. e paternis vero aedibus
iniuste videtur exterminatus. *Ser.* quia et illi iure communi alimenta
debebantur. *Corn.* Tametsi scriptum sit Deut. 23. non ingredietur
Manzer (Spurius) in Ecclesiam Dei, id est, hereditatem, publica munera
etc. putat *Ser.* instinctu divino in principem electum esse, Vt
intelligas, eundem et caetera, quae consecuta sunt, promovisse.

*Congregatique ad eum sunt viri in spes et latrocinantes*. Milites
praedabundi, qui praedas ex hoste captando sesustentabant. *Ser.* Forte
antea iniuste rapiebant aliena:sed postquam Iephten seculi sunt, non
nisi iustas post ab Ammonitis et Philisthaeis praedas egerant *Corn.*
Latro aurem priscis idem erat, quod miles, tanquam lateri Ducis
adhaerens: vel a latendo, ex insidiis hosten adoriri solitus.

*Abiit itaque Iephte cum principibus Galaad, etc.* Tempus delati et
inchoati principatus, cum maxime furerent Ammonitae contigit post
decimum octavum gravissimae servitutis annum *Ser.*

*In Maspha.* Maspha castellum speculatorium, aliquot erant, hoc trans
Iordanem, ubi convenerant Galaaditae, ut contra Ammonitas Iephtae
principatum confirmarent. *Sal. Corn.*

*Quae possidet Chamos Deus tuus, etc.* argumentum est tantum ad hominem.
Chamos idolum Ammonitarum turpissimum, vel Deus muscarum, vel Comus, id
est Bachus, nec non Priapus, simulacrum monstrificis coloribus ac
membris distinctum. *Ser.*

*Noluitque acquiescere R. fil, Ammon.* iuxta illud Lue. quemque suae
rapiunt scelerata in proelia causae.

*Factus est ergo super lephte spiritus, fortitudinis*. sumit ut hic
fortitudo pro animi corporique vigore, quod Dei donum sit, vel tantum
modo gratuitum, nullam tamen omnino gratiam et sanctitatem infundens :
Vel, quod veri similius, aliquam infundens ac imprimens. *Ser. Ex Corn.*
sic: Immisit Deus lephtae spiritum fortitudinis, ardoris, et Zeli ad
capessendum bellum contra iniquum R. Ammon. eoque impulsus convocavit ad
illud incolas Glaad, et tribus Manassae, et Maspha Galaad, id est
Maspha, quae est in extremis terminis Galaad, versus montes Libanum et
Hermon, his enim maxime et proxime imminebant vicini hostes Ammonitae.

*Quicunque primus fuerit egressus*. five pecus sive homon ut volunt apud
Ser. Procopius. S Chrys D. Th Lyranus. cum interim Iephte in particulari
nihil determinaret. *Sal.*

Quaeritur, an peccarit? *Vovendo: non reddendo* S. Ambrosius. *Reddendo:
non vovendo* S. Th. *Vovendo et reddendo*. Tertull. Nazian. Procop.
Chrys. apud *Corn*. qui tamen mediam viam ingreditur. per se illicitum
votum sine noxa explevisse excusari Iephten posse, vel a toto, vel a
parte per ignorantiam et Religionis Zelum, quod simplici candido ac pio
animo putaret se hoc voto obligari ad filiam immolandam, eo quod ipsa
prima sibi occurrisset. Erat enim rude hoc saeculum et casuum
conscientiae ignarum. Ac lephte erat homo militaris. milites autem
putant se suis iuramentis et votis etiam perperam factis obligari ex
religione et veneratione, quam debent Deo. Ita S. Hier in cap. 7. Ier
excusat Iephten per ignorantiam invincibilem, quod intentio offerentis
esset bona, etiamsi oblatio mala, eo quod illo rudi aevo non esset
Prophera, imo nec summus Sacerdos, ait Abul qui seiret hunc casum
resoluere, huc usque *Corn*, quae superaddit, ex *Ser*. citat, excusante
Iephtae factum. I. Quia cum Dei veri cultus tam saepe, et tam diu
collapsus esset (post tot irruptiones hostiles et Apostasias
Israeliticas) ea iam apud Israelitas obtinuerat opinio e Gentilium
erroribus petita, Deo istius modi sacrificium gratum esse. II. Exemplum
Abrahami respiciabat, sicque illum recte imitari putabat: et fortasse,
ut indicat D. Aug. sperabat, fi sacrificium Deogratum non esset,
impeditum iri instar illius Abrahami. Gen. 22. III. Magna etiam in eo
fidei laus fuit, quod, ur idem notat Aug. maluerit votum reddere, quam
dolori suo obsequi IV. Credebat, in quit idem Aug hanc Virginis animam
bene recipi, seu in coelum evolare, quae non se ipsam voverat
immolandam: sed voto et voluntati non restiterat patris, et Dei secuta
fuerat iudicium. V. Boni communis publicaeque salutis erat peramans;
ideoque verebatur, ne si votum non expleret, indignaretur Dominus, ac se
populumque totum calamitate afficeret aliqua. VI. Valde ipsam movebat,
quod tam nobilum de tam ferocibus ac superbis hostibus, statim post
votum adeptus esset victoriam; ut certo persuaderer suum Deo haut
displicuiste votum; ideoque ipsi a se iam satisfaciendum, Claudit
*Corn*. hoc punctum. Hinc lephte a nullo Propheta vel Pontifice legitur
reprehensus; sed ab Apostolo et Ecclesiastico laudatus. Cur ergo nos eum
damnemus? Haec ideo quoque proferre placuit, quod in Tragoedia plenius
intelligenda suum usum habeant.

Dicendum tamen: Iephten et sancte votum concepisse et sancte explesse,
quod infra probabitur.

*Percussitque ab Aroer* Civitate quam Moabicis olim eripuerat Amorrhaeus
Rex Sehoni; viae Sehoni Israeliae: ab iisdem per trecentos annos
habitata. Sal. Ser.

Usque *dum venias in Menitb*. Urbem in Hammonitarum termino, non procul
Rabba, meridiem versus. Sal.

*Plaga magnanima* fuit ergo et victoria magna nimis, hirculenta, et
magnae fortitudinis, adde et insoliti voti effectus.

*Humiliatique sunt filii Ammon*. Confirmatio. isto sequendi modo
scriptura semper aliquid vehemens significat.

*Occurrit ei Vnigenita filia sua, cum tympanis et choris*, Maximis
laetitiae signis, ut illa tempora ferebant, derivata consuetudine a
Maria sorore Moysis. *Ser*. Porro S. Iustinus q. 99. ad Orthodoxos, apud
*Corn*. hic ait: Diabolum fecisse, ut filia cum cit hara gratulans patri
victoriam, prima occurreret, ut lephte filiae unicae amantissimus votum
violaret. Iephten vero hanc tentationem vicisse, ac filiam votam
immolasse, ad testandam suam erga Deum pietatem: ideoque cum Catalogo
SS. esse adscriptum.

*Qua visa scidit vestimenta sua.* More plangentium Iudaeorum. Mirum! in
medio triumphi tumultu, visa filia statim paternam mentem subiit voti
reddendi necessitas.

*Et aliud facere non potero* Quasi dicat: Votum iam editum retractare
nequeo. quare ex illo utpote primo occurrentem immolare debeo. Addit
Corn. Hinc patet. Iephten non intendisse vovere solum animal immorabile,
sed et hominem, imo filiam, si primo occurreret, sic enim ipse illud hic
interpretatur. Nemo autem melior est mentis et voti sui inrerpres, quam
vovens. Quod tamen, Ser non probat, sentiens nihil determinate voluisse.
Terror hostium et insultatio, in procinctu stantis ardor, impetus
bellandi, communis boni periculum, tam exactam voti modum non
expresserant.

*Fac mihi quodcunque pollicitus es*. Vide et admirare in hac filia
animos, obedientiam, religionem, et amoren patriae quibus se morti et
immolationi generose et alacriter offert. potuisset enim ipsa patri
replicare. Ego non vovi me Deo immolare. Nec ut, o pater, es vitae meae
Dominus, ut me invitam devovere et mactare possis. Nolo ergo
adolescentula et illiberis mori quare votum tuum irrito et dissoluo. sed
noluit. Timebat enim, ne, si ipsa mortem recusaret, poena violati voti
in patrem et patriam reciderer: ac victoria accepta in cladem
convertetur. Corn. Porro Deus id fieri permisit, ait Ser. gravibus de
causis. I. est: ut mortis, quam Christus Dominus causa nostra. non
voluntate tantum ac desiderio, sed effectu uiam ac re ipsa perlaturus
erat, figura esset clarissima. II. Vt splendesceret magis Iephtae fides,
et summa erga Deum religio; a qua cum neque rei tam charae amisso, neque
posteritatis amor, neque praesentis futurique temporis tam acerbum
vulnus deducere potuissent. III. Vt similiter eximia tenerrimae
Virgunculae fides, erga Deum religio, erga patrem patriamque totam
pietas, et praecellens animi magnitudo, velut speculum, in quod Orbis
terrarum totus posset intueri, publice statueretur. IV. Vt intelligeret
Mundus universus, quam acurate, diligenter et inviolate, quocunque vel
consilio bono vel divino monitu ac instinctu vota essent, Deo reddi
deberent, etiamsi mille gravissimae occurrerent difficultates.

*Dimitte me! ut plangam virginitatem meam*. id est, aetatem meam
virginalem nuptiis opportunam, sed sterilitate ex voto patris damnatam
sine prole et herede mori, erat illo aevo triste ac dedecorosum. *Corn*.
Credebatur autem esse gratissimum Deo, populum illum augere sobole: ut
Abrahae semen stellarum instar multiplicaretur; ex eaque posteritate
nasceretur demum Messias. Quae ratio iam post adventum Christi cessat.
Virginitas ante foecunditatem commendatur. *Ser*. Cur in montibus? Non
ut Rabini fabulantur, Prophetas et doctos quaerens, an teneretur, sed
quia haec loca resonant plangoribus. *Ser*. Verbo: quod tota illa regio
montosa sit. Corn. apud quem vide et Threnum filiae Iephtae ex Philone
Biblico.

*Duobus mensibus*. Non annum petiit; duos tantum menses. An imminebat
etiam festivitas? Iuste concessum hoc tempus Vterque in re tam gravi
causas habuit suas. *Ser*. Reversa est ad patrem suum. Non poterat elabi
fugere? suadentibus aliis tardare? Ser. Audi S Ambr. Quod in spectatis
viris plenum miraculi est: hoc in virgine multo magnificentius, multoque
illustrius deprehenditur. Nec fletus aequalium movit puellam, nec dolor
inflexit, nec gemitus retardavit, nec fefellit hora. Rediit ad patrem,
tamquam si ad votum rediret et voluntate propria cunctantem impulit.
etc. ex *Corn*.

*Fecit ei sicut voverat*. Rabini et ex eis Lyranus, Varabl. tradunt,
scribas et sapientes Hebraeorum. intellecto hoc Iephtae voto, consultos
respondisse, posse mortem filiae naturalem, a patre voto promissam,
commutari in mortem civilem, videlicet in vitam religiosam et castam.
itaque factum esse. Quare filiam hanc non fuisse occisam a patre sed
fecisse se Nazaraeam, id est religiosam et quasi monialem. Verum
sententia haec falsa est, et plane repugnat huic versui. *Fecit ei,
sicut voverat* atqui voverat eam Deo non tantum mactare, sed et in
holocaustum offere, id est, iugulatam totam cremare et comburere in
honorem Dei (hoc enim exigebat holocaustum) ergo revera eam iugulavit et
cremavit. Ita sentiunt apud Corn. S. Aug. Beda Procop. Rupert. Abul. S.
Ambr. Ser. Sal. Tertull. S. Hier. D Th. Suar Less. Azor, aliique passim.
Iudaeorum figmentum respectat: ne filii Dei Christi IESU Messiae nostri
(quem venisse negant, multo minus perfidiae Iudaicae tormentis sublatum)
a patre sacrificati aliquis hinc typus ducatur*. Ser. Nulla enim illius
expressior fuit figura, quam haec filia virgo immolata a patre pro
salute Israelis Sal Corn.* Fuit utique clarissima et Isaac immolandus,
sed tantum immolandus. Substitututus enim fuit Aries in vepribus,
praesignavit ille pro Mundi peccatis, non purum hominem, sed Dei filium
ex Virgine incarnandum, in consummatum sacrificium, Deo Patri offerendum
esse. Futuri autem erant Haeretici, Manichaei, Basilides. Aliique; qui
dicerene Christum non vere passum, sed tantum in phantastico, aerio
corpore, vel substituto Simone Cyrenaeo; (quem admodum Aries Isaaco, ac
post In fabulis, Iphigeniae cerua substituti fuere) decuit ergo in tanta
Mysterii dignitate, quod haud dubie Christianae religionis caput est;
reali morte unigenitae Filiae, nocentissimis erroribus occurrere.
*Dices*. Deus ergo crudelis. Respondet *Serarius*. Hoc quidem hinc
Ethnici obiiciunt. Sed qui ius habet in nihilum etiam redigendi, petiit
ob altissimas causas semel verum hominis holocaustum: semel voluntarium,
sed effectum impedivit, quanta ergo crudelitas!

Denique idem Auctor, praeeunte S. Anselmo, sequente Saliano, non obscure
faventibus aliis, praesertim SS: Hier et August. Iephtaeum votum ac
sacrificium sic defendit absoluitque et aeternitati consecrat praeter
enim supra dicta: I. Spipitus idem in Iephte fuit, qui in Othoniele,
Gedeone. At is non solum corporis animique vim ad bellandum dedit; sed
etiam ad religionem cultumque Dei augendum. II. INstinctum a Deo hoc
votum edidisse hinc convincas. Nisi enim spiritui, qui in Iephte fuit,
votum votique huius effectus adscribatur, otiosus paene fuisset
spiritus, neque praeclarum aliquid egisset. Nam vel solius in Ammonitas
transitus fuisset causa; quod equidem nil magni; vel etiam victoriae, Si
hoc me it etiam existimandus idem spiritus causa eius, quod inter
transitum illum et victoriam interponitur; simulque cum transitu et
Victoria describitur, voti scilicet. Fuit causa primi et medii:
victoriae causa Deus (Filia certe statim illi adscripserat) utique et
voti: ob quod dedit. considera verba. *Si tradideris*, etc. sequitur.
*quos tradidit in manus eius*. Conditio annexa fuit, qua impleta pater
merito se putavit obligatum. *Ser* III. Nulla in Scriptura reprehensio
Iephtae, vel in vovendo eius inconsiderantiae ac temeritatis, vel in
reddendo crudelitatis summa potius laus. 1 Reg. 12. Hebr. 11. IV.
Mirandum, cum omni tempore quidam timorati et periti sint, non fuisse
commonitum, non absterritum. D. Non emanavit. R. Falsum est Laceravit
pater vestes, ingemuit publice occurrit Virgo Datum Spatium 2. mensium,
et c. V. De nulla ipsius poenitentia constat. quando enim? ante vel
post? et tamen viri apud Canonicos scriptores laudatissimi barbarum hoc
facinus, si quidem tale, dubio procul ad omnium hominum horrorem
redarguissent. VI. Iephtz fides laudatur. Hebr. 11. Vbi autem magis
apparet. quam in hoc facto? VII.Abrahami obedientia. et sacrificium in
masculo stetit debebat etiam in femina (quae prima seduxit) Christi Caro
moritura praefigurari, vera morte: et vere virginea caro interimi Quam
autem filia prona fuit? in ipso vestigio consensit, *fac mihi quodcunque
pollicitus es*. Dum omnia armis fulgent, dum pompa et laetitiae fervent,
cum subite omnia horrore mutarentur. stetit animo. tenera virguncula
mortis sententiae addicit, de victoria exsultat, patriae bono se
impendere parata est, gratulatur patri. Hos im potus. pari constantia,
mollis sexus non protrudit. D. Transgressus est Iephte Naturae legem R.
Quid quid iubente, excitante Deo sit, non est peccatum. Abrabam animo
iam iugulaverat Isaacum D. Cur Deus gladium similiter non avertit R. Ob
rationes supra dictas.

*Exinde mos increbuit, etc*. ut plangant Filiam Iephtae diebus quatuor.
Funebribus encomiis et querelis illos quotennis exegerunt *Cur?* Ob
praeclarissimi facinoris memoriam. II. Ut intelligererur, vota quantum
vis difficilia reddenda esse III. Vt quae gaudii cum tympanis fuerant
confortes, effent et luctus. *Ser*.

*Figurae et Figurati, Filiae lephtae et Humanitatis Christi, Unigenitaie
et Unigenitae Comparatio.* JEphitas, virgo obiit: Christus, etiam ex
virgine natus, uterque in florentissima aetate. II. Filiae fecit Iephte,
sicut voverat: Christo Pater, sicut ordinaverat. III. Illa ex voto
Patris immolata ; Hic ex decreto. IV. Vterque pro totius salute populi
voluntaria victima. Vterque morte sua patrem honorare voluit, dicendo,
*Fac mihi, sicut pollicitus es*. Et quidem Christi agonem, sicut a
Iepatiade repraesentatur, clarissime descripsit Isaias c. 53. V. III a
planxit prius Virginitatem fuam in Montibus. Hic deflevit sterilitatem
suam, ratione effetae et in fructuosae Synagogae. Flevit super
Ierusalem. *O si cognovisses et tu, etc*. Montes Christi notissimi; Mons
Thanor, mons Oliveti, mons Calvariae VI. Duo menses, sunt figura Christi
ambulantis super terram, ante mortem Quid nocet, ipsos duos menses
intelligere, qui passionem proxime praecesserum. *Ser*. VII Iephtias
expleto tempore redivit ad Patrem, Christus de se ipfo. *Exivi a Patre,
et veni in Mundum: iterum relinquo Mundum, et vado ad Patrem.* Cumque se
aliquoties impiis manibus Iudaeorum subduxisset tamen tempore decreto
divinitus rediit Hierosolymam immolandus VIII. Hinc mos: ut quotannis in
Ecclesia, quatuor diebus potissimum sanctioris habdomadae, feria
IV.V.VI.et Sabbato mortis Unigeniti filii Dei luctuosissima memoria
renovetur. Hinc Threni Hieremiae. Hinc aeris campani Forique
instititium: crepitacula lignea. Musica nulla. solae exequiales laudes
amantissimi Domini. pro omnibus in mortem traditi, ex cathedra
peraguntur. caetera luctu et silentio serpent.

Nota. Samaritani, Sichimitae, quotannis sacrificium filia lephtae, ut
Deae instaurarunt, impie quidem, vide tamen, quo Virtutis fama
percrebuit. Ad quantam dignitatem vel figura Christi assurrexerit At
enim Figurati vera et per Orbem decantata Divinitas, et sepulcrum est
gloriosum. *Ser*.

Aliqua circa Oeconomiam Tragoediae observanda.

I. JEphtae filiam Philo *Seilam* appellat. sed certi nihil habetur. Nos
*Menulemam* vocamus, causas accipe. Non alibi facile leges, Christi
Domini typum a puella expressum. expressit lephtias, Menulema a nobis
dicta, hoc est, transportis per anagramma literis Emmanuel. nobiscum
Deus: proprium utique Verbi Incarnati et dignissimum Nomen, Isa. c 7.
Matth. I. *Qui semetipsum exinanavit, formam serui accipiens, in
similitudinem hominum factus; et habitu inventui ut homo*, dignatus est
a femina praesignari, formam Virginis accipiens, in similitudinem
Virginis factus, et habiti inventus ut Virgo. Qua specie apparuisse
quoque seimus Gregorio Nazianecno et Laurentio Iustiniano: habuisseque
olim templa titulo S Sophiae dedicata; nuncupatione aeterni Patris
Sapientiae conformi. quem loquendi exhibendique modum mulio ante
Iephtias, amabilis Christi figura suggessit, Ex hoc puncto plura dei
duximus. II. Quum enim Tragoedo intra septa sua coercito, quam minimum
liceat; necessario saltem concessae illecebrae ex ingenio conquirendae
erant. Cristatas acies, spectacula, volantes Daedalos, machinas
peregrini artificii, monstra, grallas, petauros, frugalis paupertas non
admittebat. Sed neque Horatianae leges. quibus monemur Medeas, dum
cruente saevium, dum lacerant infantes etc. subducere. Atqui sacrificium
filiae Iephtae si intus peragitur; quid restat; inquies, nisi fastidiosa
comploratio, dolor mutus, personata calamitas: ubi spectatorum eventibus
inhiantium pathetica voluptas ubi oculorum curiosa incendia aurium
horror, animorum affectus, pectorum in laeto pavore subsultus: An igitur
haec omnia pendent exauro! an Tragicum nihil est, nisi quod pretiosum!
Non possumus tenues Helenam divitem pingere: pingamus, ut quimus,
formosam Hoc conati sumus. Sumptuosis Comicorum Phaenomenis unitum
militem AEgyptium substituimus, totius Tragoediae pondus subeuntem, et
quasi animam. ut ex decursu patebit. Hic miles Ariphanasso est, quondam
inter latrones affecta Iephtae praecipuus. quae fiducia hominis.
Principis Filiam Iephtiaden castis amoribus ambit. spe potiundae ciurat
patrios Deos, obstaculum spei, sit proselytus. Hebraeis accensetur.
Approbare se gestiens procus, contra Ammonem protectus in omnia belli
discrimina vadit, iugalem coronam meriturus. Vt autem a Fortuna
circumagitur! ut lamentabili Fato denique se frustratum sentit,
conqueritur, ingemiscit! Melius legendo cognosces. Tristis Historiae
exitus et insperata vicissitudo, quam Menulemae fatalis occursus
interitusque miscuerunt, commodius exhauriri, certe exhiberi non
poterant, quam Personae occisam Iephriaden amantis atque lugentis
consortio. Quod ipsum pietatis Mysterio vacare noluimus. Quid Cantico
Canticorum celebrius: illud occasione Nuptiarum cum filia Pharaonis
scripsisse Salomonem censet Cornelius noster In Prolegomenis quare ad
eam grammatice alludit, vocans filiam Principis: et cum ait, cap.I.V.9.
*Equitatui meo in curribus Pharaonis assimilavi te* omninoque antelapsum
scripsisse, colligi posse putant Salmeron Bellarm lib.I.de verbo Dei
cap. s. hic apud eundem Cornelium a Lapide. Vtque haec sententia inter
aliquos controversa sit: illud tamen in confesso est, Cantico isto
Christi et Ecclesiae amores exprimi. Audi S. Hieron. in Prologo galeato.
*Salomon in Cantico Ecclesiam iungit et Christum, sanctarumque nuptiarum
dulce - canit Epithalamium*. Honorius Augustodunensis ait, sensum
literalem esse de Filia Pharaonis. allegoricom de Ecclesia, et quacunque
Anima ad Christum conversa. Quibus autem quantisque Pharaonissa
suspiriis quaerit Salomonom suum, *ut osculetur osculo oris sui!* si
typum spectes; Ecclesia gentium infidelitate nigra, sed postea fide
*formosa, surgit et circuit civitatem per vicos et plateas querens
Dilectum suum ex dilecto*, Christum Iesum dignantem in Sponsi nomen ire.
Ita S. Chrysoft. Homil I. de virt. S. Ambr. serm. z. psal. 118. S. Bern.
serm. 25 in Cant, Nos ex adverso ludimus. Christi sacram Humanitatem
Menulemae virginis specie tectam, revera tamen viri; vir AEgyptius
concupiscit, revera tamen puella sicut enim *Menulema* tenera inflexione
posita, in virile nomen *Emmanuela* commutari potest; ita *Ariphanasso*
in feminem *Pharaonisse*, explica et repone literas huius nominis,
suaviore sono pronuncianda, non *Ariphanasso*, sed *Pharaonissa* tibi
occurret; ingeretque faces illius taedae nuptialis, quam coeleste
Salomonis Epithalamium accendit. III Cum in Act 2. Scena. 2. legeris,
*Herculea manu colla deiecta*: nolim, credas, Herculem fuisse Samsonis
synchronum, quod tamen aliqui tradidere. lephte et Ammone longe
vetustiorem faciuntEuander apud Virgilium, AEneae certamen Herculis cum
Caco memorans; itemque Achelous apud Ovidium, quam vis fabularum aetates
astruere vel indagare, paene super vacaneum videatur; non minus, quam
discere numerum Sirenum, vel Tridentis Neptunii materiam.

IV\. In Act. 2. Scen. 7. Classicum et conflictus; in Act. 3. Chorus
militum; saepe versibus intercisis, heteroclitis, anomalis quandoque
inversis exprimuntur quod exemplo Senecae non caret. Nam in Tragoed.
Oedipo, Act. 2. Chorus hoc artificio constat. Quia populare carmen
Baccho decantatur; Baccharum temulentia inconditu aliquid sine ordine
eructat. Scias orgia celebrari. Nobis imitationem suasit bellici
conflictus truculenta species; in quo quia omnia susque deque vertuntur
ac ruunt: Ia Act. 3. autem, quia filia intempestive Patri obvia, turbato
victoriae cursu plausum in planctum vertit; accommodavimus cantum rei.
Cothurnum Scenae. V. In Act. 3. Sce. 1. refertur, quomodo Iephtias
Sacrificium Isaaci acu pinxerit, ominose scito huius generis imagines
non fuisse Hebraeis inter dictas: teste Iacobo Bidermanno in sua
Herodiade, VI. In eodem Act. 3. Scenam tertiam consequitur Scena tubarum
intercalaris, nemine loquente. Neque idcirco theatrum contra receptum
morem vacare censeas. quippe interea utrinque ad occursum spectantia
adornantur. et vero necessario exspectatio Reditus Iephtaei vapacuanda
erat. et acuetur autem; si minimum per octavam horae partem (nos etiam
quarta usi sumus) victoris exercitus tubae intra proscenium audiatur;
modo sonore conciso, quasi per montium oppositus, concava vallium,
confraga silvarum iretur; modo productiore concentu, tanquam patentiore
coelo, viciniore loco. Haec usque eo, donec cum pompa Pater in theatrum
progressus, ex improviso in filiam impingat. VII. In Act. 3. Scen. 4.
Act. 4. Scen. 1. 3. et 4 Audies gemitus, et lamenta lephtae, vatiis
affectibus agitati. Non enim est culpandus luctus, ait hic Serarius.
Quis pattem niso mentis inops in funere Natae flere vetat? Considera.
quid sancti viri de superior eatque inferiore homine scripserint In
Iephte natura et religio pietas et dolor certabant. quis vicit? qui
unigenitae suae non pepercit. Non deflevit vorum suum, inquit Ser. sed
tristissimam filiae mortem suamque orbitate. posse autem in eadem re
rationes causasque inveniri diversas, ob quas illam recte velit unus,
recte item nolit alter, probat ex S. Tho. VIII Act. 5. Scenae 3. ansam
praebuit S. Chrys Hom. 14. ad.populum in Iephten invectus, sed tantum
modo declamatorie. *Novi*, inquit, *quod in fidelium multi crudelitatem
et inhumanitatem nobis exprobrant propter hoc sacrificium*. producimus
ergo Bagloam barbarum: qui, dum Iephtaeum facinus execratur, nostris
usibus seruit IX. Act. 5. Scenae. ult. media pars, nom obscure ad
Christi patientis Mysteria alludit; seque paulatim Figura in Figuratum
evoluit Id enim vero agebatur Huc Serarii Salianique respexit pia
iudicandi felicitas. X In littore fumus. Tragoediae syrma pullo velamine
inducitur, trahitque secum Hebdomadae sanctae complorationes finitur
threnis. post asteriscos tamen, quos ultimo folio invenies, aperit se
coelum et gloriosa Christi Anastasis. ideo distinximus: ut, si quis
Senecae Herculem. Oetaeum non damnaret; iustius nostrae quoque
imitationi ignosceret: quam quam magna in utroque disparitas ibi enim
Hercules post fata gloriosus apparet, in ipso exitu Tragoediae. Aureum
seculum, quod ex Christi morte; in sine nos promittimus, luctum
temperat, non aufert omnino. Omnis illa hilaritas procul ab oculis,
eminus scintillat, et vaticinio modice praegustatur. Caetera omnia adhuc
maerent His initiatus, quisquis es, nostra lecturus specta; spectaturus
lege.



# Main



## 1. PERSONAE.

Iephte, *Iudex Hebraeorum nonus*.

Iephtias Menulema. *Filia*.

Ariphanasso. *Assecla Iephtae praecipuus*.

Legati Galadini ad Iephten.

Ammon. Rex *Ammonitarum, hostis Hebraeorum*.

*Beharola, Iaramazda,* *eius Palatini*.

Orator Iephtaeus, *Ad Ammonem Regem*.

Aodus, Baracus, *Domestici Menulemae*.

Exploratores Galadini.

Nuncii duo.

Bagloas barbarus.

Chorus *Asseclarum Iephtae*. *Militum*. *Sodalium Menulemae. quas inter,
primariae* Rachel, et Thamar.

## 2. ACTUS I.

## 3. SCENA I.

*Iephta a fratribus eiecit status, et conditio in terra Tob.*

\@Jephte.=

PRofunda coeli testor, et Solis iubar,

Qui stare rapido iustius in curru, stetit:

Donec subactis quinque totas Regibus

Acies recisas Noster aequavit solo.

â¤line=5â¥ Et te Manassen cuius ad stirpem nepos

Demitto ramum: cumque cognata tribu

Cineres paternos testor; eiectum domo

Livore fratrum, vindices poenas tamen

Sumpsisse nunquam. Damna, contemptum, fugam,

â¤line=10â¥ Fugaeque iuncta mille perpessus mala.

Nihil regessi sontibus; quodque miseris

Lucrum vocatur, fortiter fui miser;

Extorris, indefensus, infelix, egens,

Nec vindicandi causa deerat, defuit.

â¤line=15â¥ Animo voluntas prava non poteram dolos

Iniuriasque strenua ulcisci manu?

Nisi forte lateri vile ferrum hoc exprobrat:

Vanique Iephten frigidum pulsant metus!

Aliud loquuntur bella, caedes, funera.

â¤line=20â¥ Quisquis resistit hostis, in praedam iacet.

Nostrum quod autem denique est piaculum

Quod profugus erro Bruma bis posuit nives:

Ex quo per omneis tractus aerumnas feror,

Sine crimine exsul hospes in certitatis,

â¤line=25â¥ Vetiti cubilis erimen alienum luo:

Habeorque solo secelere Genitoris nocens,

Infausta proles: ergo non licuit mihi

Libare primos, sorte nascenti mala,

Sine nube Soleis! odia sustinui prius

â¤line=30â¥ Quam nosse potui. luce vix visa bene,

Agitant ab utero matris. infantem quoque

Invidia iam damnarat. Incubuit viro,

Succrevit annis, atque vites cum pari

Sumpsit novas aetate. Post obitum patris,

â¤line=35â¥ Mutare patrium cogor immeritus solum;

Parvos penates, Coniugem mecum trahens,

Thalamique fructum Filiam: sed unicam.

In hac propago tota stat, non altero

Subnixa sexu. sic quoque agnosco Dei

â¤line=40â¥ Celebroque gratum munus. et numerom et marem

Quamquam una tantum, pensat. et tanti est mihi.

Fateor. labores sola permulcet meos,

Dum Tobitanos versor inter accolas:

Vnusque contra Fata luctor ac famem.

â¤line=45â¥ Venalis olim Martis invasi viam:

Et nunc feras trucido, nunc homines feros,

Alimenta librat gladius: ut cibos emam,

Manus et arma vendo. Vitae prodigus,

Nullius heres, miles omnium, sequor

â¤line=50â¥ Aliena castra: remque et ex hasta meae

Suspensa vitae fila bellator geor.

Hac lege signa nostra praesens adpetit,

Haec capta bello spolia partitur cohors.

## 4. SCENA II.

*Iephte a maioribus natu Populi Galadini Iudex ac Princeps salutatur.*

\@Legatus I.= \@Legatus II.= \@Iephte.=

@Legat\. I.= Nisi ludit oculos error, aut captos tenet;

â¤line=55â¥ Per tot viarum spatia quaesitum diu

Virum occupamus. barba, caesaries, color.

Et praeliari vultus ira nobilis,

Totumque corpus arduum spirant Ducem,

@Leg\. II.= Alloquimur, ipse est. frontis agnosco notas.

â¤line=60â¥ Veterem iuventam torvus ostentat decor.

@Leg\. II.= Magnanime Iephte. \@Ie.= Qui meum nomen viri

@Leg\. I.= Tuo, rogamus, liceat ad fatu frui.

\@Ieph.= Qui me salutant? \@Leg. I.= Ex Galadino suum

Missi Senatu Principem, cives tui.

â¤line=65â¥ \@Ieph.= Removete titulos: exsulem fratres mei.

@Leg\. II.= Legeis et enses, et tribunal inclytum,

Summique totam te Magistratus volunt

Penes esse summam. \@Ieph.= Nonne vos estis, quibus

Displicuit olim, nunc petitus in Ducem?

â¤line=70â¥ Displicuit autem! mollius facto loquor:

Veluti cadaver sontis horrori fuit:

Orbum, indigentem, funere atratum patris,

Sedibus avitis eque natali solo

Eliminastis, nonne vos Illi viri!

â¤line=75â¥ \@Leg. I.= Errorem an odium, facinus admissum vocas?

Voces utrum vis, dum reis neutrum imputes.

Miserere patriae. \@Ieph.= qua expulistis, \@Leg. I.= civium.

\@Ieph.= Qui me expulerunt \@Le. I.= qui reposcunt supplices

Et nunc vel humeris altius referent suis.

â¤line=80â¥ Miserere fratrum, sanguinis certe tui.

\@Ieph.= Fecere qui pudenda \@Le I.= Quos facti pudet.

@Leg\. II.= Avus ille noster, cuius in somnis vigor

Fatidicus et secreta rimati sagax;

Noctu loquentis certus interpres Dei:

â¤line=85â¥ Quamquam nefando venditum fratrum dolo

Compedibus arctis durus onerarat chalybs;

An non per omnem deinde sublimis Pharon

Pietate crimen vicit, ac mangonibus

Ignovit ultro? Saeva cum premeret fames,

â¤line=90â¥ Populis aristas. regis e curru, velut

De nube sparsit. Tu piam mentem quoque

Ad molliora flecte. si damnas reos;

Habes fatenteis, si faves obnoxiis;

En deprecanteis. nostra, permittas modo,

â¤line=95â¥ Perenne nomen culpa restituet tibi.

@Leg\. I.= Placare fatis, nosque subiectos rege;

Tuoque nutu verte belli cardinem.

Felicitatem nullus oblatam fugit.

\@Ieph.= Ignarus, isto nomine aerumnas tegi.

â¤line=100â¥ \@Leg. I.= Quis sceptra spernat? \@Ie.= sorte contentus sua.

Regnum obtulistis: aliquid in nobis puto

Regno esse maius: quod dare animosus potest

Sibi quisque miles: iam dedit Iephte sibi.

@Leg\. II.= Privata si te permovent minus bona:

â¤line=105â¥ Saltem obstinatum publica exorent mala.

Erramus, ut quae navis acta per fretum

Dubiam procellis scindit incertis viam.

Rectore nullo. certa tu miseris salus.

Accede puppim, prora parebit tuo

â¤line=110â¥ Moderanda clavo laxa tu Zephyris potes

Implere vela: solus insani maris

Sedare fluctus: solus expositum Africo

Firmare malum, dulce sidus omnium.

\@Ieph.= Cum circumactos saeva tempestas rotet;

â¤line=115â¥ Suscipere clavum iubeor eversa rate.

Quam turbo caesis penitus illi fit vadis.

Tunc, cum secundae Sortis in placido sale

Spiravit aura; ne quidem in transtris sedens

Permissus imis, triste ventorum otium

â¤line=120â¥ Supplere remo. certa iam miseris salus,

Extemporalis iam gubernator scio

Afflare ventos: solus insani maris

Arcere fluctus dulce iam sidus vocor.

Qua dote vobis iste fugitivus placet?

â¤line=125â¥ \@Leg. I.= Placere Summi qua Duces belii solent:

Virtute, fama, Marte, fortuna, manu.

\@Ieph.= Bellona, non natura, sic docuit loqui.

Nec me probari video, sed gladium meum.

@Leg\. I.= Ammonis omneis quotquot agnati sumus,

â¤line=130â¥ Si Dominus esse respuis, servos facis.

\@Ieph.= Necessitas expressit haec suspiria!

Solo timore colitis infida est, Honor,

Fragilisque glacies, tremula quem defert manus.

Apparet esse marmor, apparet nitens:

â¤line=140â¥ Solidamque mendax spondet adituris viam,

Ceu solida tellus flante resolutum Noto

Fallit labanteis. Lubricum figit pedem

Terrore solo plebis electus. metu

Tanquam gelu vos horrida astrictos mihi

â¤line=145â¥ Formido sistit. firma sperem foedera

Et corda ab istis! nempe, postquam vicero.

Tepefacta pennis mollibus Favonii,

Iterum liquescent. fluxa popularis fides:

Donec timore pectus ac venae rigent,

â¤line=150â¥ Incerta durat. si parum remiserit

Hostile frigus; mobile antiquum tenet.

Calidoque levitas impetu prior salit,

Promissa cum fulgore subsidunt suo.

Lucens honoris crusta, quam vester modo

â¤line=155â¥ Glaciare visus pavor, in instabiles aquas

Reditura, Iephten fabulam mundo dabit.

An dabitis ipsi? rursus expellar foras.

Ingenia novi vestra nunc summo gradu;

Mox statuar imo ludicrus Princeps loco.

(1600 \@Leg. I.= Si quid sacri sanctique, si quid Numinis

Verenda seruat Arca: perpetuum regas,

Vovemus ambo. forte propositum, semel

Rite auspicatum, nulla mutabit dies.

Hac lege nostrum petimus ut bellum geras,

â¤line=165â¥ \@Ieph.= Iurate. \@L.L.= Coelo teste sancitam tibi

Damus intonato iure iurando fidem.

\@Ieph.= Et ego vicissim capitis oppositu mei

Sceptrum paciscor iamque communes erunt

Fortunae et hostes. fidite: est mortis mihi

â¤line=170â¥ Contemptor animus: vita, quam pro patriae

Focis et Aris, proque castis legibus

Libens in auras cum die proiecero,

At ille nostri generis exitium ac lues

Funestus Ammon, unde cristas erigit

â¤line=175â¥ Subito superbas, seque terribilem facit?

@Leg\. I.= Nostris avarus imminens praedo bonis

Sua possideri iactat: auferri sua:

Sua detineri iura. se Dominum soli:

Sibi vindicare statuit armis omnia,

â¤line=180â¥ Fastum saginaturus alieno suum.

Parum est, minari dira: re firmat minas.

Populatur, urit, mactat, insequitur, rapit,

Hostisque ab omni parte violentus volat.

Hyrcana qualis seminis misti fera,

â¤line=185â¥ Sub rupe Pholoes, aut Gelonorum specu,

Assueta factus pascere ex rapto suos,

Infesta reddit mortibus late loca.

Non illa mane, non vagatur vespere

Impune passim funera et muto iacent

â¤line=190â¥ Armenta campo. nemo saevitiam gulae

Prohibere potis est, frangit hastas bellua,

Adicitque cumulo membra spirantis viri,

@Leg\. II.= Non ante, quem sors cunque dederit exitum,

Cessabit Ammon; quam puellarum greges,

â¤line=195â¥ Iuvenesque mistos senibus ac pueris viros,

Et universam gentis Isaciae domum,

Sub abominandi miserit furcas iugi.

Nostris ademptum bobus in nostrum parat

Transfette collum. reprime meditatum nefas:

â¤line=200â¥ Coelum nefandi capitis aspectu leva.

Revise fratres, civibus pacem refer.

\@Ieph.= Maspham petamus: qua virenteis porrigit

Scenas in alto colle frondosum nemus,

Speculamque turris aperit heic Domino loquar.

**CHORUS Asseclarum IEPHTAE.**

*Irridet vanam Mortalium ambitionem. Principi novo inexspectatam
Felicitatem gratulatur.*

â¤line=205â¥ DIra regnandi nimis, heu, cupido

Vrit humanas stimulatque mentes.

Nulla vis peior rabie superbi;

Quem pudet sortis medium tenentis.

Semper erecto pede tendit ultra,

â¤line=210â¥ Nec timet casum: modicaeque visa

Gloriae terram fugientis umbra;

Si per obscuram tenuata nubem

Forte tralucet; furit incitato

Assequi passu furit, et laborat

â¤line=215â¥ Vota congestis satiare votis.

Larua sub noctem vaga somnianti

Admovet factas per inane Morpheus.

Ille se (quid non simulacra possunt!

Aeris prima regione laetus

â¤line=220â¥ Credit emensa superare Olympum.

Sic humi repens fruitur tumultu

Mentis, et caecum caput inter alta

Nubila condit.

Qualis occasum prope Solis, Iris

â¤line=225â¥ Mille, sed vanos, pluvio colores

Desuper pendens iaculatur arcu.

Missili picto puer aut viator

Haeret affixus; lepidoque pascit

Lumina monstro,

â¤line=230â¥ Haut secus fallax ubi fulsit ostrum:

Sit licet fallax; oculus videntis

Saucius gratum stupet ad colorem

Fascino tanquam magico rotetur,

Non capit se se. Cupit, ardet, audet.

â¤line=235â¥ Lana, quid refert? rubeat sereno

Imbre Sidonis medicata succi, an

Sanguine humano, modo per patentem

Purpura fulgens gradiatur urbem,

Sola dementi placet haec voluptas:

â¤line=240â¥ Summa votorum, pretiosus error.

Vtque bis tinctum diadema gestet;

Piscis infectum Tyrii cruore,

Tabe civili cruor execrandum

Inficit alter.

â¤line=245â¥ \@Chor.= Pulcrius Iephte Ducis auspicatum

Coepit ordiri sine fraude munus:

Ambitus expers, procul a fragore

Regios palma quatiente postes;

Annuit tarde, propior neganti.

â¤line=250â¥ Gloriam contra violentus ipsam

Fronte cunctator stetit irretorta:

Durus affusam pedibus relinquens,

Ista plorantem: sine, fortis Heros,

Osculo stringam, mea fulcra, plantas.

â¤line=255â¥ Debiti pridem tibi, quae mereris,

Nostra supremi cape signa suris.

Dignus extolli, pariare flecti.

Victus hac nemum ratione Iephte,

Supplicem puris manibus levavi:;

â¤line=260â¥ Factus exempli melioris auctor.

Imperet, quisquis fugit imperare.

Se ruiat gaudens Dominus vocari.

Plebs amet primas, habeatque nunquam.

Alta miretur, iaceatque in imo.

â¤line=265â¥ Se recludendis foribus Palati

Vilis obtrudat pretio satelles:

Cum Magistratu vacat Aula summo;

Principis laus est speciosa, posci,

Eia, nudemus gladios, Sodales,

â¤line=270â¥ Huius ut durent monumenta famae,

Floreant siluis, acieque ferri

Scripta cedrorum referant tabellae.

Arborum cortex, titulos honoris

Seruet incisos, seriemque facti,

â¤line=275â¥ *Sceptra votivis precibus petita*

*De genu supplex alius capessit:*

*Regnet ut lephte, meruit rogari.*

**CHORUS.**

Scribere, nihil est. nos quoque fortis

Exempla viri canta sequamur.

â¤line=280â¥ Animus magnus dominansque sibi.

Immane Bonum est. caetera parus.

Quid stemma iuvat? patriae quid opes?

Exsul, profugus, contemptus, inops

Virtute sua surgit in altum.

â¤line=285â¥ Nobilis ergo nomine dignus,

## 7. Incipit a se nobilis esse,

Centum ceris nixus avitis

Miles fragili nititur hasta.

Qui maiorum laude superbit,

â¤line=290â¥ Aliena crepat proprium cuique est.

Vivere vitam; sed nempe suam,

Quaerere honores; sed nempe suos.

Spoliisque frui; sed nempe suis.

Vtque alterius corpore manans

â¤line=295â¥ Sudor mea non per membra fluit;

Ita nec pulcri gloria facti

Communis erit, Carpite Iuvenis

Breve declivis spatium vitae.

Dum vena calet, sanguis abundat.

â¤line=300â¥ Et stant solido robore vires;

Magna geramus. vivite laeti,

Stringite ferrum, melior sensim

Praeterit aetas. levis hora fugit.

Iam tempus adest. mihi materia

â¤line=305â¥ Fortia bello fiet agendi

Barbarus Ammon. frustro chalybis

Emitur pretii maioris honos,

Bene pallenti dignior auro.

Fortuna volat, Fortuna rapit,

â¤line=310â¥ Fortuna dedit, Fortuna dabit.

Hanc Fortunam sibi quisque facit,

Fata in manibus, non pulvillo,

Potiora sedent. domat indomita

Omnia Virtus:

## 8. ACTUS II.

## 9. SCENA I.

*Ariphanasso, miles AEgyptius, assecla Iephtae praecipuus, suum amorem
in filiam eius Menulemam aperit.*

\@Ariphanasso.=

â¤line=315â¥ AVt ego fateri me mihi non audeo:

Aut patitur aliquid animus ignotum sibi:

Certe aliquid illi simile, quod vulgo vocant

Amare. nam cur lephtias semper meis

Oculis oberrat? cur inhaerens Virginis

â¤line=320â¥ Defixa facies vulnus in venis alit?

Cur metuo, ne praeripiat alter coniugem?

Cur arma quondam levia, sunt oneri modo?

Ecquid videri cupio comis ac decens?

Menulema totum cordis occupat sinum.

â¤line=325â¥ Scribunt beatum nomen iniussae manus;

Iniussa noto lingua modulatur sono:

Ignata rerum subiicit fesso quies,

Interque ruptus saepe proloquitur sopor!

Semper recursat. pectus incessunt meum

â¤line=330â¥ Natura. mores, forma, virtus, indoles.

Vna est puella. tamen in hac Veris lepor,

Aestatis ardor, mitis Autumni decor

Omnis relucet. sola florem possidet

Melioris aevi. Miles AEgyptum ferens

â¤line=335â¥ Et genere et ore, castra multo tempore

Iephrae secutus; eius, ecce, filiam

Vt vidi, inarsi; qualis arescens thymus,

Aut tincta vivi pinus imbre sulphuris,

Vix admovetur pineae propius faci;

â¤line=340â¥ Fax gemina surgit. Patrios testor Deos:

Non me cupido Veneris Idaliae puer

Exagit at intus tetigit aliis ignibus

Siderea lampas, sorde terrestri carens.

Menulema toties visa probitatem docet.

â¤line=345â¥ Vel hoc, quod opto, dulce, vel nullum extitit

Verum pudici pectoris connubium.

Opta modeste. tune natam principe

Vilis Canopi verna sponsam duxeris!

Ceruam volantem retibus capias prius:

â¤line=350â¥ Immodica poscis: quaque torreris, nimis

Pretiosa taeda est. vilius plebs uritur

Relinque amoris castra, Gradivi Cliens.

Ad alia te dispone bella, si sapis.

Si saperem, amarem! dura sunt amantium,

â¤line=355â¥ Iniqua certe fata. vix datur simul

Sapiens amansque, dulce desipere est proco.

Inepte! quale nomen ore hoc excidit?

Severa virgo capiet affatus proci!

Sponsus vocabor. Ille tu sponsi ratum

â¤line=360â¥ Ambire titulum, quem mereri fors negat.

Conditio prohibet militis! quid sis, vides.

Ad haec inops et pauper audendum est tamen.

Timidus petitor, ludus est uxorius.

Stricta sagaces lance trutinanti metus,

â¤line=365â¥ Arcteque nimium iura statuenti sua;

Quamvis superbum dives enumeret genus

Felix temeritas rustica nati in casa,

Dotem ac puellam saepe ridens abstulit.

Ariphanasso, rudis adhuc es artifex.

â¤line=370â¥ Lenocinandi! tempus observant aves.

Imitare faustas. sol inaequalem rota

Evoluit annum. truditur dies die,

Tres iste candens Gratias secum vehit:

Niger ille lites, odia nupturis refert.

â¤line=375â¥ Tot in ter horas, una laetior altera,

Se consequuntur ordine, ac mutant vices.

Vtque inquietas astra per noctes volant;

Amor omnis in vertigine est. semper tremit,

Semper movetur, igitur excubias age.

â¤line=380â¥ Tunc admovendae sunt verecundae preces.

Cum clarioreis Hesperus sparget comas.

In omne gyra corpus obsequium. notet

Virgo, probetque, voce vel nutu. potes

Illicere verbis rite compositis, potes.

â¤line=385â¥ Factis mereri. Respicit sellam ? prior

Accurre, pnialam poscit? hanc manu tene.

Intrabit horros? floribus lectis scias

Ingerere, castus quidquid Hymenaeus monet.

His regnat, his dominatur in septis Amor:

â¤line=390â¥ Etiam ille coelo missus, et sanctae facis.

Sertum ligabit ? affer immistas croco

Violas, et omen pronubi myrtum tori.

Simulare fas sit signa vicinae necis.

Rogabis olim, sed renidens; funebris

â¤line=395â¥ Nolit sepulcro titulus inscribi tuo.

Ne terreare. non recusant, dum negant.

Rigor pudicas gratus accendit preces.

Nulli puellae tigris uber praebuit.

Menulema ferrum corde gestaret triplex!

â¤line=400â¥ Ne precibus obstet, multa in unum congere.

Lacrymare, ride, supplica, gaude geme.

Omnia domabunt, quae domare singula

Nunquam valebant. artifex occasio est.

Inflat puellas fastus. insons lephtias.

â¤line=405â¥ Non est is ore candor, aut facies ea.

Vt saeva fallat, falsa tectum saeviat:

Livore, et ira, et fraude feminea procul.

O quam politos blanda sermones serit.

O quam decenter ore flexanimo silet!

â¤line=410â¥ Spera faventem: denique expugnabilem.

Quam cunque fingas, mulier est, ceram optima

Mentitur albam. decipit dum flectitur.

Nescis superbas esse, quae forma nitent?

Quondam aliqua, speculo teste consulto, Dea

â¤line=415â¥ Sibi videtur. Memphis hoc dicet tibi.

Meliora nasci credis alieno Polo

Exempla sexus? sibi genu poni volunt,

Cilicumque calamos frangi, et uri cinnamas

Formosa tantum non adorari cupit.

â¤line=420â¥ Superumne odores sparserim iuvenculae!

Ac si sit Isis, sistra quam circum strepunt!

Ac si Cybele cincta turribus parens!

Ac si retorquens flava Bubastis iubam!

Ergo potenti tura, respuerem sacram

â¤line=425â¥ Adolere acerram! nimis amarem frigide.

Qui me Triones, quis Bootes vicerit

Ningente canos obtegens plaustro Getas!

Quin balsamum, quodcunque Niliacis fluit

Sudans genistis; totam Arabiam, et ultimos

â¤line=430â¥ Cremem Sabaeos: memet incendam super,

Fidele bustum. Stulte: nimirum tuas

Dignetur aras aut honorem indebitum!

Hebraea Virgo Numen unicum colit,

Non Numen esse vult. licet, nisi deieras,

â¤line=435â¥ Mereatur esse. Luna, Sol, testes erunt.

Si minimus inter claustra servanteis tori

Habeare servos, astra digito tangeres.

Quid? quod perustum Sole, rugosae cutis

Ferrugo turpat: illa Sithonias nives

â¤line=440â¥ Candore superet, ore Paestanas rosas,

Quid? quod paternae legis astertor tenax

AEgyptios Iudaeus omnis oderit!

Quid? quod profanus, irresectus; caetera

Vt cuncta adessent atque confluerent bona,

â¤line=445â¥ Soceri colentis Numen adversum tibi

Gener esse nequeas. desine. insanis miser.

## 10. SCENA II.

*Rex Ammonitarum furens minas et arma spirat. Iudaeos urit sarcasmis.*

\@Ammon R.= Qiaramazda=, \@Beharola=, \@palatini=.

\@Ammon.= Vt patiar ista! quid mihi cum sabbatis

Phanaticoque Mose? cuius cornua

Flammante circum ducta gyro tempora

â¤line=450â¥ Haut facio pluris, quam caprae, vel pessime

Olentis hirci. Quidlibet fingit sibi

Vecors Apella. fingat autem (quis vetat?)

Ranas trifauces ex avernali lacu:

Superet quoque una. voce Scyllaeas canes.

â¤line=455â¥ Nubes locustas saeta cataphractas vomat:

Culicesque natos turbido cinerum globo

Barrisque muscas mole certanteis sua,

Quarum proboscis terebret armatum bovem.

Spatiosa volitans ulcera infigat cynips:

â¤line=460â¥ Quanta nec aquoso ventre cucumis exhibet,

Mutentur amnes sanguine, et virgae anguibus.

Styx atra tenebras glomeret horrendas situ.

Fulgura sequantur visa nec Iovi prius.

Congesta medium fulmina eripian diem,

â¤line=465â¥ Reddantque tanto luce peiori tonans

Coelum omne utroque ab axe confractum ruat.

Mors dira noctu subeat orbandas domos.

Nihil moramur. Vulsum ab imo marmore,

In latera sectum gemina consurgat fretum.

â¤line=470â¥ Namque istud etiam iactitant sicco pede

Cum transmearent semitas rubri maris;

Hinc aequor atque hinc aggeratum pensili

Fastigiatae madida turris culmina

AEquasse fluctu quanta non fiducia est!

â¤line=475â¥ Equidem crepanti talia irasci piger.

Miserorque potius. plura fingant, ut volent,

Plenasque Verpi somniis noctes trahant:

Dum non nocenteis opibus insidias struant,

Inhientque regnis. Quod sub aspectum cadit,

â¤line=480â¥ Insinuat olim fama, calcatur pede;

Confestim et habeant! fasve Sabbatariis

Sit triste solis ex rapina vivere!

Gens versipellis, profuga Phariis finibus,

Ab usque Nilo: (cuius arcanos bibens

â¤line=485â¥ Fontes veneno polluit, septem ostia

Vetteranda semper;) asserit terras sibi.

Quascunque transit. Sceptra Regum spernere

Violare ius alterius, in minimis habent.

Scitere caussas; Numen allegang supra

â¤line=490â¥ Pavendum et infra, maximum, invisum tamen,

Sic Fata velle. Vt Dii Deaeque hos transfugas!

Sic velle fata! Quam licentiae dolus

Praetendit umbram! ni statim morem geras.

Portenta, Diras, totque poenas ingerunt,

â¤line=495â¥ Aures ut ambae tinniant, sudor fluat,

Stantesque rigido vertice albescant pili.

Lunae iuvenci Solis incurrent equos.

Putei rubebunt: pocula inficiet cruor.

Asinae loquentur pecora saxosum sonans

â¤line=500â¥ Necabit imber. flumina avertent quas.

Refixa vacuis nemora migrabunt iugis.

Immodica venti vis reclinabit cavos

In prona montes terga, fluvios in caput.

Ipsis tremendas noctuis ac Manibus

â¤line=505â¥ Noctes minantur, suppares AEgyptiis.

Haec inter urbes, claustra, saltus, oppida,

Avium rapaces more foedarum obsident.

Rostris, et uncis pedibus Harpyias putes,

Heu noxa Moabiti pro Iebusaei pudor!

â¤line=510â¥ Gananaea labes! pabula, heu, mustum et seges

Aluere pullos cortis Isaciae tua.

Dispertiuntur latifundia in Tribus.

Iuvat ordinate prosequi in iustum scelus.

Mensura funis cuique glebam dividit.

â¤line=515â¥ (Ad laqueum ab alto pendulum et funem alterum)

Haec Beniaminus, ista Iosepho satus

(Possideat arva. collis huius vinea

Pascat Manassen. illius ad Austrum siti

Vva Rubeni tam propior autumnus riger

â¤line=520â¥ Hinc Gadianas, inde Nephtalides nurus.

Vt vos citatus fervidis Phlegethon vadis,

Fluidoque fumans igne Cocytus riget.

Faucibus in ipsis Tantali arescat latex,

Fugitiva poma quasque dam natus fame

â¤line=525â¥ Phineus reliquit, edite maculatas dapes.

Frustra imprecamur. verba restat fortibus

AEquare factis fecimus. celeres stitit

Ter sena lapsus fluminum rigens hyems:

Indomitus ex quo subiit, invitus licet,

â¤line=530â¥ Verpus capistrum: vinique non fremitu sine

Passus, iubenti triste vectigal dedit.

Expressa per vim, lacrymasque et vulnera.

Domino pependit aera. profectum est nihil.

Ad ima pressus altius levat caput.

â¤line=535â¥ Evisceratus cladibus crescit suis.

Velut hydra vireis reparat. Herculea manu

Vtcunque centum colla deiicias;nova

Repullulabunt si vel unus annulus

Super sit;ingens replicat agmen orbium.

â¤line=540â¥ Quod stupeo debellata gens, quod et queror,

Nec regere novit stolida, nec patitur regi

Punis? rebellat, parcis? insultat. faves?

Lascivit execraris? obdurat feris?

Attonita magno sidera ululatu quatit.

â¤line=545â¥ Clamore vasti fornices coeli tremunt.

Examinantur scita cornigeri senis;

Penetrat in orcum murmur et rumpit Chaos.

Hinc renovat iras, sumit hinc animos truces

Accipite specimen ex Galdinis adest

â¤line=550â¥ Legatus Oris iussus incoram loqui,

Effrons minaci cum supercilio inchoat.

Vexare bello defines Quin protinus

Abicimus hastam, et clypeum et impallescim

Erepta reddes, Reddam, et haec cum foenore,

â¤line=555â¥ Iras et enses, et catastas et cruces,

Furiaque, et infra quidquid illas sibilat.

Tenete risum ad caetera Excedes loco.

Cedamus ergo, ne sedenteis opprimat

Paries caducus. Vasa, migrandum est, cito

â¤line=560â¥ Colligite vasa. Quod tamen trepidos malum

Abire turpi suadet inopinum fuga?

Quis iste terror panicus? lephte iubet:

Iephte reposcit debitum: lephte imperat.

Cur non eadem audacia hic Phaethon novus

â¤line=565â¥ Solis quadrigam sistere incensam parat!

Maiora tentans subeat immiteis equos

Tardare Martis: quando furibundus pigras

In arma gentes victor AEdonas agit.

An me minorem Rege Rhodopaeo putat!

â¤line=570â¥ AEquabo et Hebrum: qui sonoro turbine

Praecurrit AEmum rapidus, ac cano ruens

Commista silvis saxa praecipitat iugo.

At enim doceri cupio lephtaeum genus;

Qua stirpe natus, unde processit domo.

â¤line=575â¥ Audire et hostis huius annales vacat.

\@Jaramazda.=

Fertur scelestos inter errones vagus

Habere primas. gravidus infausto satu

Meretricis uterus sordidum mundo intulit.

Fugitivum et inopem tristis armavit fames.

â¤line=580â¥ Iam dudum egentum vivit ex rapto caput

Et dux latronum: Matte vix dignus peti.

Poenis agatur in reum, non militem.

Ne gloriosi nominis fructum ferat,

@Beharola\.=

Qui non timetur, hunc timendum censeam.

â¤line=585â¥ Olim repulsus Imperi clavum tenet

Lucrum repulsae, militare praemium.

Assuetus arma ferre, se toto ferox

Insurget in nos mitiorem fecerit

Conditio honesta: fiet asperior minis.

â¤line=590â¥ Arctas? inultus nemo in arctum cogitur.

Qua non putatur, exit, erumpit, nocet.

Vt saeva tepidum bruma circumstans facit

Recalere fontem: fervida eiusdem gelu

Intendit aestas. hoc modo virtus quoque

â¤line=595â¥ Contempta saevit, culta saevitiam exuit.

Qui laedit et non perimit, ulcisci docet:

Et qui minatur ultima, audacem facit;

Terrent minus pericla, quae terrent nimis.

Spem supplet ira saepe defectus spei.

â¤line=600â¥ Ceu leo quietus ac rapinarum satur.

Si posuit artus, nulla spirat praelia.

Marcore brutum totus in somnum iacet,

Immotus oculos, ora conclusus, pedum,

Attractus ungues, flaccidus colli iubas,

â¤line=605â¥ Videaris olli posse barbam demere

Sic accubanti, si tamen contra ruat

Getula cuspis, senserit taedae faces:

Expergefactus septa miratur sibi

Opposita primum: quoque densius seram

â¤line=610â¥ Confisa numero turba Numidarum premit;

Stimulata caudae Verbere erigitur magis,

Terramque pulsat Mox ad arma surgere

Rugire, rapere, trahere, momentum unicum.

Pro cote vis est, cuncta pro telo obvia.

â¤line=615â¥ Iephten inopiae squallor horribilem facit.

Armata furere laesa paupertas solet.

Nihil est egenti ferreum, nihil invium.

Opifex salutis ipsa desperatio est.

@Am\. R.= Sic et ego loquerer, si viros inter forem

â¤line=620â¥ Barbata mulier. Tute galeatus lepus!

Impune ab ista gente semper temnier!

Iam nunc virili cingulo nuda latus.

Ignave. dabimus fila ducturo colum.

Tua bella facta, decora, pinge in stamine.

â¤line=625â¥ Pronunciasti digna. quae molli manu

Inscripta servet verba Mygdonius tapes,

Facesse. vultus porro quid violas meos?

Iaramazda, tecum facio iungamus munus,

Iungamus enses. ipsa pernicies iuvet,

## 11. SCENA III.

*Ammoni hostilia iactanti Legatus Iephitaeus ter date respondet. Bellum
conflatur.*

@Ammon\. R.=

â¤line=630â¥ HVc advocetur verpus Orator nisi

Det molliora verba, quam praeceps heri:

Terris et astris et Erebo invisum genus

Radice ab ima tollere e Mundo placet.

Excutite Zonam, baltheum, tunicam prius

â¤line=635â¥ Sicarii sunt liceat Eglonia malo.

Et scelere Aodi sapere, mille fraudibus,

Mille involucris, mille suffulti dolis.

Callent utraque premere mucronem manu.

Dextra perinde est, an sinistra fixerint.

â¤line=640â¥ Simulabo vultus interim, nec inspici

Cordis tumultus patiar arcanos mei.

Regnare nescit, tegere qui nescit dolum.

Amara quam quam bilis incendit iecur;

Natet ore risus, ficta laetitiae quies

â¤line=645â¥ Frontem serenet ira tantisper cadat.

Principia sumam placida: blande alloquar.

Sed vereor hoc in turbine, ut possim diu.

*(Orator Iephtaeus venit)*

Bene est, abunde est. Pacis inveni modum.

Habito senatu. quem petebas. utraque

â¤line=650â¥ Librata iustis caussa momentis stetit.

Placet in amicum foedus ire. @@Leg.== Intelligam.

\@Am.= Mittamus arma. transigi bellum potest

Laxentur arcus. cur cruorem fundimus?

Iabocus undas utiles glebis vehens

â¤line=655â¥ Pinguia feraci culta qui flexu secat;

Et lenis Arnon languidas trudens aqua se

Mihi perennis iure famulatus fluant.

Caetera remitto. pacta stent ista fide.

\@Leg.= Prius in retortos, fonte curvato, sinus

â¤line=660â¥ Gyrabit error dicta retro flumina.

\@Am.= Arate, colite, serite concessos agros.

Vectigal habeam. \@Leg.= Pendere hoc lephte vetat

\@Am.=Vetat! uter autem iure maiori potest!

Servire nati serviant. LEG Gens libera

â¤line=665â¥ Onus hoc recusat \@Am.= Nonne dominantem hactenus

Sensistis? \@Leg.= Olim scelera nostra, non tibi

Nos serviisse seito, peccati iugum

Vnaque populus poenitens tuum excutit.

\@Am.= Peiore tumidum donec iterato premam.

â¤line=670â¥ \@Leg.= Veteris perosus ferre detrectat novum.

\@Am.= AEquum atque iniquum contumax iuxta ferat

\@Leg.= Tolerare iniquum nolit, aequum non velis.

\@Am.= Domabo frenis: vinciam rudentibus.

\@Leg.= Vinclis ligari vera libertas nequit.

â¤line=675â¥ Subiicimur uni: cuius haec munus datum

Opemque spirat. torus Orbis hunc tremit.

\@Am.= Et nos habemus praeliatorem Deum.

\@Leg.= Sed nos, Deorum cuncta moderantem Deum.

\@Am.= Vesterne como maior ille sit meo!

â¤line=680â¥ \@Leg.= Si morte potior vita, vivus mortuo est.

\@Am.= Vter ergo praestet. mars severus arbiter

Diiudicabit. \@Leg.= Iudicem ambiguum citas.

Ne stante caussa lubricus cadas, vide.

Dubios coacta bella successus habent.

â¤line=685â¥ \@Am.= Movenda bella LEG Mota non constant bene

Quocunque pretio. \@Am.= Me iuvant discrimina.

Fortuna timidos spernit, animosos fovet.

Experiar illam LEC. Sed facit securius

Iustitia regnum. \@Am.= Sed potestas latius.

â¤line=690â¥ \@Leg.=Vis atque moles absque consilio ruunt

\@Am.= Cumulate parta posse, consilium voco.

\@Leg.=Quod possides iniuria, damnum voces

AM: Imperia, quae non semper assurgunt, cadunt

\@Leg.=Imperia, quae per crimen assurgunt cadent

â¤line=695â¥ \@Am.= Dum vestra bello extorqueo, repeto mea

\@Leg.= Raptor alieni propria saepe perdidit

\@Am.= Vicina quisquis adiicit, firmat sua.

\@Leg.= Non firmat, auget: ut aucta citius effluant

\@Am.=Quis mihi resistet? pars quota est vestri super?

â¤line=700â¥ \@Leg.=Nondum Manasses omnis in tumulo iacet.

\@Am.=Vix arma habetis, robur olim fregimus.

\@Leg.=Inermis asto campus armatos feret.

\@Am.=Plures in acie facile paucos conterent.

\@Leg.= Paucique contrivere plureis non semel

â¤line=705â¥ \@Am.= Sine pelle tota, quid viri non integri?

\@Leg.=Quod integri. pugnabimus, causa integra est,

\@Am.=Periisse vestros nonne Gedeones scio?

\@Leg.=Nescis, quod ille non perit, quo vicerant!

Cineres supersunt ossa tantorum Ducum

â¤line=710â¥ Similes valent creare. Cur lephten siles?

\@Am.= Quid turpis exsul? \@Leg.= Principem iam dixeris.

Virtute meruit evehi. \@Am.= Quanti aestimat

Lanista vester verris Hebraei caput?

\@Leg.= Quanti tyrrannus quisque cervicem suam.

â¤line=715â¥ \@Am.=Non metuit hostem? \@Leg.= Provocat, ni cesseris.

\@Am.=Non tela nostra? LEG Nec si obumbrares diem!

\@Am.=Non clausa per me maria? L. Ne rubrum quidem.

\@Am.=Recutite: quamvis hac trucidari statim

Mereare dextra; vive, celebri funeris

â¤line=720â¥ Indigne pompa differo satum tuum,

Non dono mortem scilicet te nobilis

Consumat ense membra traiectum furor!

Occidat istum lixa de trivio canem.

Funeste, pugna. caeteris mixtus cades,

â¤line=725â¥ Servatus in peiora, matura fugam,

Edice lephtae ruere in exitium ocyus

Avibus sinistris properet. insidens trabi

Iam bubo et ater corvos inferias canunt.

Inhumata tradam corpora alitibus feris,

â¤line=730â¥ Satiate foedos vulturum foedi greges

\@Leg.= Has ludibundis, spero, venti flatibus

Procul in Scytharum stagna proiicient minas

\@Am.= Nondum proterve nebulo tetulisti hinc pedem!

Ego vos Apellas! fervet immanis dolor.

â¤line=735â¥ Nec facile sistet ira vindex impetum.

Rapiantur arma, tota tota natin

Perdenda ferro est Lerna monstrorum ferax

Exhauriatur, squammea a fundo palus.

Ac, ne recepta tabe concisi queant

â¤line=740â¥ Colubri coire, penitus obtriti ignibus

Mandentur atris nullus effugiat necem.

Scrutemur alvum quodque catulorum latet

Imo extrahamus ense. nascuntur mali.

Per fas nefasque, sed potissimum nefas;

â¤line=745â¥ Et qua licet, sed avidius, qua non licet;

Irruite, metite, sternite, opprimite, urite

Flammis, et altos omnia in cineres date.

Vnus modus sit iste, saevitiae modum

Servare nullum. faciet, haec faciet manus

â¤line=750â¥ Ego vos Apellas sulphuratos! vos ego!

## 12. SCENA IV.

*Ariphanasso, spe potiunda Menulema, eiurat AEgyptios Deos, fit
proselytus. omnibus bedi periculis se devovet.*

\@Ariphanasso.=

REperi, Quod unum maxime in votis erat.

Potiunda virgo est Iephtias. sed vult anni.

Venale coelum patrium cum Diis petit.

Deos Canopi dura calcari iubet.

â¤line=755â¥ Calcentur ergo. pudeat: et vero pudet

Coluisse monstra. Namque Osyris, Inachis,

Triceps Anubis. simiae, quid sunt, nisi

Figmenta Phariae plebis Acheronte edita?

Ariphanasso; Mempheos Lemures prior

â¤line=760â¥ Aude execrari et execror procul

Procul este larvae. Tu puer nunquam satis

Quae site populis; falso aratri eredite

Inventor unci: Tuque misericors latro

Vasta, Crocodile, membra in immensum trahens:

â¤line=765â¥ Et tu biformis vacca fluminei patris:

Digitoque muta labra compescens sener

Versicolor Apis et Serapis cedite.

Vos vero pestes narium foeda allia

Mediis in aris: quaeque flere cogitis

â¤line=770â¥ Ridenda caepae Numina. Hortorum probra,

Eiuro. Quorsum? nomen Abramidis dabis?

Genita Abrabamo si placet placeant quoque

Sacra Genitoris Eia, complecti iuvat.

Accedo Mosi, veneror Aaronis mitram.

â¤line=775â¥ Qui turpe cultri saxei vulnus feres?

Iam maius habeo, quodque discruciat magis

Ab amore vulnus plena pectus in meum

Excussa pharetra est, flava telorum seges

Cuspidibus aureis saucium fixit iecur,

â¤line=780â¥ Sed adhuc nigredo decolor vultum inficit.

Cui vis placere, Nympha, pro, quantum a tuo

Divertit ore! cape piatrices aquas.

Relinquo Nilum, teque Iordanem invoto.

Lava, et nefandum hoc sordibus purga caput.

â¤line=785â¥ Hac meta voti Navigant, ui audio,

Mediasque miris vela per terras modis

Faciunt Amantes. Tiphyn heic ut te probes

Artis peritum; caeca saxorum monent.

Animique fluctus. aestuat clausus calor,

â¤line=790â¥ Curasque ab imo Cor procellosum ciet.

Quid agas tot inter naufrages? passim iacent,

Quos hausit ipso littore in fossos Amor.

Monumenta calcas. Dirigam caute ratem

Ad astra versus. Non reformidas Notum?

â¤line=795â¥ Qua veheris alno? saepe in optatos sinus

Salvam triremes aute rostratas spei

Parvae phaselum vexit aura lenior.

Quid si negetur cymba? Leander novus,

Quem remigando non licet, nando tamen

â¤line=800â¥ Portum occupabo pluribus pennas Amor

Affixit, addat lepidus et pinnas mihi.

Est et temeritas saepe virtutis loco.

Menulema non sit dignior per aquas peti

Sestia det quaeque vecta trans Phasin fuit!

â¤line=805â¥ Confecta res est Stella genialis micat.

Aspirat Auster: provocant spem flamina.

Festum celeusma remigans Hymen canit.

Menulema nostra est dabit et accipiet manus

Vbi sum? quid agitas anime? quam insistis viam?

â¤line=810â¥ Propulsa nondum puppis est a littore:

Et iam beatam gloriaris insulam

Tetigisse cursu! Quippe iam portum tenes!

Quippe enatasti! quippe Menulema est tua!

Converte proram navitam sicci aequoris

â¤line=815â¥ Explodit alta voce Nereidum chorus.

Susurrus aurae prius et Idaliae favor

Captandus aulae, dubia ventorum indoles;

Praesertim in alto Veneris undosae freto.

Qua bolide fundum Cyprii explores maris

â¤line=820â¥ Altum Puellae pectus haut scrutabere.

Famuline voto nexilem speras Heram!

Pro spes inanes! vana vigilum somnia!

Finge autem et ipsam velle. permittet parens?

Incogitanti subita Iephtae detulit

â¤line=825â¥ Fortuna sceptrum! poterit et gnatam tibi

Offerre Sponsam. poterit! et rigidum potest

Hastile viridi flore rursus indui:

Volucrisque nubes scindere aetherias silex.

Convenio Sortem. Liceat aspectu frui

â¤line=830â¥ Saltem benigno tota, nil aliud peto,

Sit hac voluptas. casta vergit huc quies.

Discede flamma si quid ulterius cales.

Alios moveret forma: me virtus movet.

Opinor etiam. sola nec solum movet.

â¤line=835â¥ Amor absque pugna nullus. ire in aemulos

Suspicio cogit, iugis invidiae comes.

Nunquam arma desunt militi, sit illius

Menulema, clarum Marte qui nomen seret.

Discernat ensis quemque rivalem suus.

## 13. SCENA V.

\@Exploratores Galadini.=

*Reduces e terra hostili, dira nuncians.*

\@Explorator I.=

â¤line=840â¥ Fuimus Hebraei, suimus Isacidae, patrum

Clari nepotes suimus electum genui.

Interitus instat certus advenit dies

Suprema nobis totus Ammon ingruit.

Tremit icta tellus concito pulsu pedum.

â¤line=845â¥ Montes teguntur: hinniunt valle, equis:

Sonante sessor cuncta sternit ungula;

Mistoque sumat pulvere incensus dies.

Nubes ruit clypeata denso vir viro

Consertus haeret. Utque gurges gurgite

â¤line=850â¥ Fluctusque fluctu nititur; velut mare,

Campos inundant milites. Stipant vias.

Quam multa folia messor Autumni Notus

Sub prima tondens frigora hortis decutit.

Mutare credas regna Threicias grues.

â¤line=855â¥ Haut usitatum vibrat armorum genus.

Falcata sonipes plaustra numerosus trahit.

Minax acutis fulgurat cultris nemus.

\@Explorator II.=

Penetravi in ipsam tectus hoc amiculo

Ammonis aulam, claustra secretae domus.

â¤line=860â¥ Vbi Tyrannus creber epulari solet.

Lustravi ad unguem corpus et mores. Homo

Deformis, ac deformitate suum decens

Vtcumque sceptrum. Gratia hac sola quidem

Solio putatur dignior. Meriti vicem

â¤line=865â¥ Scelus implet, obscoenique vultus pravitas

Funesta facies Regis apparet tamen:

Habere qualem fertur implacidus Charon.

Nisi si, quod iste iuvenem, et hic referat senem.

Venter profundas in libidines putris.

Oculi rubentes igne ferali tremunt.

â¤line=870â¥ Risus petulci splenis inamoenum sonant.

Nec absque rhoncho nulla vox elabitur.

Nisi mortis ore magna pars aulae improbae

Est Dominus ipse: teter, infestus, ferox.

Aspectus etiam cruciat, acri lumine

â¤line=875â¥ Vrit tuentem iam dolet, quisquis videt;

Aeque ac cometam, crine qui longo minax

Late cruentam spargit odio sus iubam:

Hic ille talis interim fungus, toga

Imitante vernas graditur indutus rosas,

â¤line=880â¥ Bicolor tiaras asperos crines tegit.

Punicea fuco vestis Oebalio nitens

Circumdat humeros, lateis sub murice

Refusa guttis. Ipse suppositos premit

Sedens achates. Gemmae in astragalis rigent

â¤line=885â¥ Gemmatus ardet totus, ex auro bibit.

Lectis locatur aureis, auro cubat:

Aurum lavanti porgit arci tenens spado.

Epulum dabatur, quale sumptu divite

Instruere luxus exacerbatus potest.

â¤line=890â¥ Tribus elementis unicam pavit gulam.

Elephantus afer sustinebat dentibus

Orbem totundum. Cuius erectos pedes

Subeunt tenentes fusili Nymphae manu,

Faunique tergo summa pardi fulciunt.

â¤line=895â¥ Inter epulandum verba ructanti cadunt,

Qualia nec ipse Manibus Pluto intonet.

Vivum opto Iephten in manus tradi meas

Caesum videre nolo, caedendum volo:

Nec mortuum, sed saepe cupientem mori

â¤line=900â¥ Diuque supplicem ante supplicii metum.

Miser Irrogandas eiulans poenas petat,

Querulusque tardo damnet in fato moram.

Nescit Tyrannus esse, qui perimit cito:

Vindicta quae lentescit, haec est dulcior.

â¤line=905â¥ Pensanda non est poena, sed poenae modus.

Avidum semel perire, cogam vivere:

Vt saepe nolens pereat et pereat diu.

Vt gente dira ventris ingluviem fame,

Visos catena tractus aliatret cibos;

â¤line=910â¥ Tenuesque reptans colligat micas humi

In equum levando terga saxum quadrupes

Substernat, imis quale prae foribus iacet.

Faciant reum tormenta, dum torquent reum,

Gemitum iubebo premere, dum premitur pede

â¤line=915â¥ Vetabo flere, ne molestiam creet.

Nil restat aliud? Eruantur lumina,

Ne flere possint, hoc voluptatem supra est;

Hostem videre, qui non videt. Vulsos simul

Vacuemus orbeis. Igne spoliatos lacer

â¤line=920â¥ Apella vultus, triste ludibrium, ferat:

Erretque superis mistus, ac careat die:

Vmbrisque noctem vivus impingat suam.

Conclamat omnis turba, et ingenium probat

Saevum tyranni. Poscitur maioribus

â¤line=925â¥ Iterum culullis. Cuncta restagnant mero.

En, ista nostros mensa debellat viros!

\@Explorator III.=

Ne fide lephte; ferreum ob se pilatus.

Non unus astu vique percussor tuum

Octo talentis emptus observat caput.

â¤line=930â¥ Vt Marte vincas et domi vinci potes.

Venena, bulbi, dipsades gulam adpetunt,

Mucrone tecto sica multiplicat dolos.

\@Explorator IV.=

Narrare refugit animus. Infandae licet

Meminisse cogor atque inauditae rei.

â¤line=935â¥ Haeret tenacis diritas haeret mali.

Adhuc cruento pavidus intersum Sacro.

Quae saevus oculis crimina ingessit dolor;

Excutere laesis orbibus feritas nequit.

Qua sol iugales abluit fessos mari;

â¤line=940â¥ Despicitur ingens rupis exesae cavum.

Valle in reducta plurimum circa nemus

Fruticante taxo consitum et nigra abiete

Intendit umbram. Squallidas antri fores

Quercus coronat altior. Siluae unica

â¤line=945â¥ Speciem tremendam praebet. Arcanis specus

Rigatur undis. Tristibus nebulis graves

Multoque coeno turbidi fontes sonant.

Ammone natos petere Reges hinc ferunt

Auspicia belli. Taeda ni faciat diem,

â¤line=950â¥ Perpetua nox est. Vix lucernis vincitur.

Grandem cavernam maior humana replet

Et vox ab imo bulliens: quali tonat

Regnator Erebi fessus, aut iam desinens

Aut desiturus furere. Nec facile scias?

â¤line=955â¥ Stygiis ne raucae murmurent ripis aquae,

Strigesne colloquantur, na latrent canes.

Confundit omneis foeda colluvies sonos.

Inibi rotae cum curribus, fractae tubae,

Galeaeque, scutaque aerea, heu, noster pudor,

â¤line=960â¥ Nostra arma pendent;arma praedonum manu

Erepta nobis. Si qua gutta est sanguinis,

Isacia pubes, siquid exhala viri,

Consurge in hastas: vindica tantum nefas:

Incumbe in iras. Interim visa hactenus

â¤line=965â¥ Pergo explicare, si ramen possum satis,

Prostat superne futilis Chamos Deus,

Baccho et Priapo similis, evinctus comam

Hederae corymbis. Pampinus viridis regit

Vtrumque tempus. Vultus obscurum rubet.

â¤line=970â¥ Minio notatae lurido pendent genae.

Nasus colores, bacca quos ebuli, refert.

Frons torua cornu rumpitur: quali tuam

Audax Iason auream irritat famem

Phryxaeus aries. Caetera inferno situ

â¤line=975â¥ Marcent. In illo namque summum, quod colas,

Est horror ipse. Creditur Numen potens,

Quia terret ac timetur, omneis supplices

Tristi necessitate cernuos facit.

Hinc aliqua et eadem dira relligio subit

â¤line=980â¥ Levem popellum. Genua curvatus popa

Postquam unus intro debilem gressum tulit.

Gibbosus, ater, luscus, impexus senex;

Quassoque centum cymbalo signum dedit

Alii sequuntur linteo cincti latus,

â¤line=985â¥ Passi capillos stat papyrus vertice,

Inscripta magicas faece muscarum notas

Vndosa pictos fluxit ad talos roga:

Quidam recinctos strinxerant nodo sinus,

Laevum, soluto calceo, exuti pedem.

â¤line=990â¥ Multifida flagrat taxus egesta super

Tellure vacuam cespes attollit scrobem.

Cum farre tosto salsa ponitur mola.

Ponuntur herbae flore pubentes nigro,

Nigro veneni lacte, nigris caulibus.

â¤line=995â¥ Adsunt lebetes, urceique et cymbia.

Ferale scires horrido sacrum fore

Ex apparatu tanta saevities inest.

Ego flexa circum lumina in specu ferens;

Sicubi viderem victimas, atrum bovem

Sterilemve vaccam; munus inferno Iovi

â¤line=1000â¥ De more, sive mater Eumenidum tibi.

Nullum notavi, quo litaretur, pecus.

Ecce immolandus trahitur Hebraeus puer

Gemens tremensque. Stabat artus polline

Faciemque sparsus. Flava vittarum loco

â¤line=1005â¥ Verbena tonsum cumque redimeibat caput.

Arae admovetur propior, ac caedem suam

Cernere coactus, pariter ore et pectore.

Iuguloque cultrum recipit in vulnus triplex:

Totidemque fluxit innocens plagis cruor.

â¤line=1010â¥ *(Vim numerus addit)* neve coalescat, veru

Agitatur urna sanguine infecti popae

Lustrantur omnes. Denique reductum foras

Turpe simulacrum, vectus ingenti crepat

Chamos liburno, nutat ex alto gravis

â¤line=1015â¥ Sine mente truncus, Numen e terra editum.

Circum iuventus omnis, ac vetuli senes,

Manibusque nexis grex puellarum canunt

Saliare carmen. Strepere tum mollis lyra:

Tum provocare buxus alternos pedes.

â¤line=1020â¥ Ludebat incomposita plebs ad tympanum

Effeminato facta laetior sono.

Donec patenti filius figuli Deus

Campo est locatus. Summus augur liniger

Pueri cruore tinctus occisi, iecur

â¤line=1025â¥ Et exta populo monstrat, antiquos ciens

Ad Sacra ritus, verbaque haut innoxia.

Ter se se in orbem torsit assultans gradu

Ter se retorsit parte dextra concitus

Rediit sinistra. More, quo Phrygum fluit

â¤line=1030â¥ Incertus amnis semper obversus sibi,

Vndasque retro callido flexu implicans.

Subito stupore mutus in terram ruit:

Ceu taurus olim sternitur primo tremens

Ictu securis, ac truces oculos rotat.

â¤line=1035â¥ Post, tanquam ab alti nube Somni ferrea

Ad se reversus, iamque venturi satur

Vates ineptus fatur ore dissona

*Vidi agmen profugum. Verpis dominabitur Ammon*

*Vincla Galadinus perrumpens nostra molossus,*

â¤line=1040â¥ *Gestabit duplices uno pro fune catenas.*

Dirae canora voce succedunt. Male

Male recutitis, Vulgus insano sequax

Clamore coelum pulsat. Oceano minor

Ventisque fragor est. Cum vel Orion cava

â¤line=1045â¥ Diffindit ense nubila ingressus mare?

Vel Caurus aestum nivibus immiscet suis

*Male male lephtae.* Stridor, aera, sibili,

Boatus uno tempore aures verberant.

Mox vultu ad aram versus. *Ammoni bene*

â¤line=1050â¥ Plausere palmis. *Vt triumphet*. Populo

Cinxere crines. *Victor ut totum Isaci.*

*Deleat ab ima stirpe succisum genus*.

Radicitus vulsere circum gramina.

O Patria, tumulus mox futura civium,

â¤line=1055â¥ O Maspha, quantos sanguinis rivos vomes!

\@Explorator V.=

Horrore quatior, animus aspectu pavet,

Pleno malorum lingua se fanti eximens

In verba trepidat ire. Sed cogam loqui.

Non solita Martis forma, non iusti subit

â¤line=1060â¥ Censura belli saeva carnificum manus

Vncos, dolones, vincula ac pedicas gerunt.

Verubus minantur: adque lanienam furor

Contendit omnis nulla deest species mali.

Timere quidquid usus aurium potest,

â¤line=1065â¥ Iam visus hausit, turpis appendix Venus

Excusat arma. Praeda maior corporum est.

Quisque ut petulcus, sibi Galadinas nurus.

Et feriantis stupra promittit tori,

In vita virgo rapitur e matris sinu,

â¤line=1070â¥ Futura coniux hostis, et tales suae

Paritura patriae forma et infelix amor

In foeda utroque damna degenerant bono?

Mors fuerat olim poena iam lucrum voces,

Vidi cruentam mortibus frui sitim,

â¤line=1075â¥ Liquidumque calvis Liberum humanis bibi

Hebraea fiunt capita ferales scyphi,

Ipsos voluptas saeva per Maneis fluit,

Impletque rictus. Madida nudatus pilis

In vasa cum ludibrio vertex abit.

â¤line=1080â¥ Quae restat ira, quisve cruciandi modus

Nondum peremptis? Quando post caede quies

Datur ista functis ne fatigetur nefas,

In nos iniquus hosti ex nobis furit.

Libitina nostris ossibus fundit merum:

â¤line=1085â¥ Et in hoc propinat omnium nostrum necem

Cur succi inaneis cogit esse a poculis?

Cur ad lucernam lucis exsortes trahit?

Crudelius libido bacchari nequit,

Quam si in sepulcri iam reos lasciviat.

## 14. SCENA VI.

*Menulema F. Iephtae, Exploratorum narrationibus territa, Patri metuit
Moderator Aodus solatur. Ariphanasso in Menulemae gratiam, ultima belli
pericula adire paratus, se accingit.*

@Menulema\.= \@Aodus.= \@Ariphanasso.=

â¤line=1090â¥ \@Menul.= Quam luctuosa Regis e castris domum

Cives reversi nunciant; dira omnia!

\@Aod.= Plerumque rumor cumulat audita, et volans

In maius effert. \@Men.= Certa tremebundi fervus.

Auribus et oculis conscia hauserunt suis

â¤line=1095â¥ Crescunt tumultus. \@Aod.= Altius famae tuba

Lituo Gradivi saepe turmalis sonat.

\@Men.= Nunquam sub ictu nostra res stetit magis

Periculoso \@Aod.= prona credulitas leves

Captat susurros, semper indulgens sibi.

â¤line=1100â¥ Quamvis gigantum more divulsas solo

Iaculatus ornos montibus montes super

Imponat Ammon: ante retroque obvius

Paret impedire fluminum obiectu; tuus

Inveniet aliquem Genitor aut faciet viam.

â¤line=1105â¥ Labore maior. \@Men.= Regimen adgressus novum.

\@Aod.= Virtute veteri nixum. \@Men.= Officium grave.

\@Aod.= Par eius humeris. \@Men.= Populus imbelli iacens

Pavore marcet. \@Aod.= lam sub experto Duce

Solvet timores, eriget rursus caput.

â¤line=1110â¥ Sunt et fideles strenuis nobis manus.

Proterere caesa capita et hi possunt pedis

\@Men.=, Equidem repono spes meas non in manu

Constante nervis, non in humani pedis

Vestigio Deus ille, qui totus manus

â¤line=1115â¥ Totusque pes est; feriet, ac truces potens

Calcabit hostes, hunc prius placabimus.

At, ecce, anhelus celerat huc noster gradum

Ariphanasso. Fare, quo res est loco!

\@Ar.= Ad bella iam iam properat accinctus pater.

â¤line=1120â¥ Campis it acies: fulgurat ferri nitor.

Clangore nubes, arva militibus fremunt.

Ipse ante primos filiam exspectat suam:

Vt cunque sors fert, I, rape extremum osculum

Inserta galeae. Vultus hic soli tibi

â¤line=1125â¥ Mitescet inter lacrymas precarius

Exspirat igneis reliquus, efflat praelia.

Iam totus hostem quaerit inimicum rubens.

Ego sponte casus me mein omneis obtuli.

Vnum hoc, honestae quando devotus neci

â¤line=1130â¥ Praemittor;unum hoc, Domina submissus rogo.

Fortuna si me laeta victorem domum

Referat, reciso capite regali, fave.

Sin vilis anima haec matris expulsa impetu

Cesserit ad umbras; Manibus piis bene

â¤line=1135â¥ Precare. Corpus iaceat exanimum loco,

Quo Fata condunt. Vrna vel coelum potest

Esse insepulto. Praefero pectus tuum.

\@Men.= Ergone nigris vecta tenebrarum rotis

Ades hora tandem dulce post Deum mihi

â¤line=1140â¥ Raptura, patrem, prae meo carum caput!

Vtinam remittant bella vivum! Quid facis

Menulema? Quid conaris hoc rerum statu?

Onerosa cassis mole Genitorem premit:

Tu levia serta vertice ornato geras!

â¤line=1145â¥ Sudore manans squallet illius coma:

Tua dente niveo pexa, malobathro fragres

Thorax ahenus pectus armatum gravat:

Te syrma pictum, Tyria te velet stola!

Tantisper aurum, lunulas, peplum exuam.

â¤line=1150â¥ Gemmae residant. Nullus irradiet lapis

Cognatus igni crinis intortus fluat.

Effusus orbeis subeat aures, ponite

Teretes elenchos, brachia armillis vacent

Habitus feratur pullus, ac luctum decens.

â¤line=1155â¥ Neglecta pereat forma, tanto pulcrior

Reditura cum parente. Cur vero comes

Non potius ipsa vel procedo, vel sequor?

Dubitas puella segnis et mortem times?

Non dubito, sed prohibeor. Est votum, pati.

â¤line=1160â¥ Est sanguis hoc in corde, qui patriae bono

Natus profundi fervet:est animus quoque.

Nec sexus obstat quippe refert virgines

Pugnare peltis certa lunatis fides.

Scit me severus vera Thermodoon loqui,

â¤line=1165â¥ Ambusta niveo latice tingens ubera.

At genitor obstat. Huius imperium meos

Stimulos retundit. Sexui dono nihil.

Quamvis repugnem misera, parendum est tamen.

Ariphanasso: tu meas partes age.

â¤line=1170â¥ Audacter hostem praemii certus pete.

Memor huius esto quam tibi trado, manus:

Hoc consecratam dexteram attactu puta.

Ex foedere illam iam mihi debes novo.

Vt digna fiat, sanguine hostili lava.

â¤line=1175â¥ Spolia ferenti bina, dabitur tertium.

Dum vos in hostem ruitis, interea pie

Statui vacare Numini: castas preces

Coelo admovebo \@Ar.= Dum mei fuero memor

Dum lingua in ore, spiritus corde intimo

â¤line=1180â¥ Animabit artus; concinam nomen tuum,

Eripiet haustu nulla Lechaeo dies.

Te, Virgo, propter media dirimenteis freta

Scopulos adibo: quaeque non uno feros

Malea fluctus vortice incano rotat.

â¤line=1185â¥ Te propter Afris mistus anguibus premam

Steriles arenas; atque pulverei maris

Intrabo Syrtes iusseris; Mundum ultimum

Post terga linquam. pondere armorum gravis

Calidam Syenen tempore aestivo petam,

â¤line=1190â¥ Vmbra carentem: nudus hyemali sequar

Thulen calentem Sole. quidvis impera.

Vllum puellam seculum talem tulit,

Aut vidit aetas vinciat nullis licet

Suras Cothurnis, horridae vestis sinus

â¤line=1195â¥ Collecta nodo: nullaque ex humero sonet

Suspensa laevo pharetra: vel telis sine

Est vera Amazon, invidenda Strymoni.

Animum virilem cyclade foeminea tegit.

Accedit: alias, quae feroci spiritu

â¤line=1200â¥ Ferroque mammae vulnus ignito domant,

Atterere formam, sive cerussae dolus

Frequentioris sive bellorum labos

Assiduus aestu frangat, aut nimio gelu,

Vtroque simplex pariter hebetatur modo

â¤line=1205â¥ Oris venustas. Huius elucet decor

Ambiguus inter feminam et totum marem

Vt loquitur autem! Suada sub labris seder.

Diserta fragrant ora verborum favis.

Vltima monentis penitus in cor abdidi.

â¤line=1210â¥ *Ariphanasso: tu meas partes age.*

Hoc ense peragam, donec explebo sitim.

Iam sum bis unus, duplicis voti reus.

*Memor huius esto, quam tibi trado manus*

O me beatum cui licebat basio

â¤line=1215â¥ Decente et istas ore venerari nives!

*Hoc consecratam dexteram attactu puta.*

Ac si calentem ture succenso recens

Tetigisset aram, sic habebitur sacra.

*Spolia ferenti bina, dabitur tertium.*

â¤line=1220â¥ Quid ni iugale. Vanus est Vates Amor.

Sed saepius non vanus interpres fuit.

Caecus Amor oculos noster in somnes habet.

Levis Amor. huius Virginis constans erit.

Ludit Amor at non verus illudit sibi.

â¤line=1225â¥ Fallit Amor. istum roborant datae manus.

Accipio certae pignus expressum spei.

Ad vota Sponsi quis propinquior gradus?

Iam tango caelum vertice et stellas manu

Vtraque verso. Contumax Ammon ubi es?

â¤line=1230â¥ Vt nuptiale praebear cervix caput.

Sed enim prius quam Martis extremum volens

Discrimen adeo: Virgini nostrae decet

Ferire Carmen. tesseram obsequii mei.

*Virgo turture castior.*

*Agni vellere mollior.*

*â¤line=1235â¥ Cygni voce suavior.*

*Euro flante serenior.*

*Vnda stante quietior.*

*Vultu Solis amoenior.*

*Cypri palmite largior*

*â¤line=1240â¥ Toto vere fragrantior.*

*Saturni pretiosior aevo.*

Perciperet urinam lephtias laudeis suas.

Forsan reductas intus auscultans videt

Me pone maculas, subque transenna later,

â¤line=1245â¥ Fundamus aliud voce librata melos.

*NYmpha recenti mitior oleo.*

*Nondum presso lacte nitidior*

*Matutino blandior ortu*

*Hermi rutilo clarior auro.*

*â¤line=1250â¥ Dentis eburnis loeni rusu*

*Stemma te palma rectior altae.*

*Optabilior lenibus aurii.*

*Engaddinis dulcior uvis.*

*Pleno segetum ditior agro.*

*â¤line=1255â¥ Densa nemorum gratior umbra.*

*Multiplici formosior ostro.*

Adest. notavi sternuit. cantum probat.

Perge excitare fila, felices chely

Infringe digitos. nullus in terris procus

â¤line=1260â¥ Maius canori gutturis pretium tulit.

Trahat ille cautes, arbores, fluvios, feras:

Hanc si Puellam traxero, mihi sat est.

*Thesauru Arabum Virgo beatior:*

*Texto chrysolythis torque decentior:*

*â¤line=1265â¥ Picta mille modis Iride pulcrior.*

*Illimis speculi luce venustior:*

*Aurora tenera fronte modestior:*

*Dilecto Veneri sidere carior:*

*Magnetis valida dote potentior:*

â¤line=1270â¥ Huc applicatis auribus vultum refer.

Dignare famae gloria tuae frui.

Huc flecte vultum Sole potiorem novo.

Nil melius astris possidet coelum tuis.

*Stellis fulgidior Virgo micantibus:*

*â¤line=1275â¥ Nimborum vacuo purior aethere:*

*Vivi lucidior fontis origine:*

*Intacta pedibus candidior nive.*

*Intacta manibus splendidior rosa.*

*Frondoso platani latior ambitu:*

*â¤line=1280â¥ Lauri virgineis floridior comis:*

*Excelsis Libani nobilior cedris.*

*Pensilibus conspectior hortis.*

Non est satis laudare. fac tu, si vir es,

Laudanda et ipse. nam quid argutum sonans

â¤line=1285â¥ Testudo, Martis inter efficiat tubas?

Iam remove ineptam mollis Amphion lyram

Vocalis abice tinnulas cytharae fides

Imbellis Orpheu. fidibus est lusum satis.

Alios ad usum tempus hoc nervos petit.

â¤line=1290â¥ Qualeis lacertis maribus inducit ferox

Natura, tota miles exerta manu.

Ferro est agendum. Plectra sint gladii tua.

Ex hoste caeso gloriam et Sponsam cape.

## 15. SCENA VII.

*Iephta in procinctu stantis Oratio polemica ad milites.*

\@Iephte.=

HVc usque miles. siste. plus non exigo.

â¤line=1295â¥ Iam iam neganti trahere Fatorum moras

Laxabo pulcrae spatia mortis obvia.

Audi monentem meque praeeuntem prius

Inficere quisquis alterum metu potest

Infectus ipse. quisquis Hymenaei facem

â¤line=1300â¥ Iugalis expers sustulit primam tori:

Vitem ve sevit, cuius ex fructu sitis

Levata non est:liber abscedar domum.

Laribus Focisque rite tutelam gerat.

At tu Rebeccae melior et binominis

â¤line=1305â¥ Propago Patris clara divinum genus.

Electa pubes. macte virtute inclyta,

Quicunque nostris sanguinem a proavis trahis.

Fatale bellum iustus aggreditur dolor.

Imus sacratae iura defensum Domus:

â¤line=1310â¥ ARCAM Tonantis pacta complexam DEI:

Fluviis marique VIRGAM et altis turribus

Toties cremendam: quasque coelestis manus

TABULAS aravit. quemque NUBIGENAM CIBUM

Aetheria liquido rore demisit penus.

â¤line=1315â¥ Si cui penates, liberi, coniux; sua

Est cuique gaza, vita, libertas, salus,

Et fama cordi:tendite adversum feri

Praedonis arma sentiat mollis latro,

Ventrisque castra Venter assuetus sequi;

â¤line=1320â¥ Fera sentiat, quo bella cum populo gerat.

Ne copiae vos terreant. virtus facit

Non numerus aciem stamus hinc fortes viri:

Pudenda at illinc ora simulantes vitum.

Bacchae biformes verius, Rapitur cohors

â¤line=1325â¥ Amicta foliis,aera Curetum tenens,

Quo furor et amens raptat ebrietas eunt

Sine lege turmae milites sine ordine,

Sine duce primi et ultimi passim dapes

Vinique ructus, omnia unguentis madent.

â¤line=1330â¥ Quippe et tubarum masculo offensi sono

More Corybantum ludicri thyasos agunt.

Vt digna capite membra sic membris caput,

Temulentus Ammon essedo patiens vehi;

Cratere sumpto, caede mistas ac mero

â¤line=1335â¥ Despumat iras, vite redimitus comam.

Species triumphi clara;quo Bacchus pater

Novus orgiorum Gange perdomito novos.

Submittat Indos;atque, si Superis placer.

Hebraea lepidos castra post Satyros trahat.

â¤line=1340â¥ Quid? nos eadem spurcus iste Thyrsiger

Hasta domari posse Silenus putat?

Si patimur istud, prorsus indecores sumus.

At non avorum gloria hoc aequo probrum

Animo tulisset pressa dominatu gravi

â¤line=1345â¥ Per ferrum et igneis repulit indignum nefas.

Nobis inultis, fastuosus ac procax

Vilisque terrae filius, teneat manus

Post terga vinctas caedat insonteis flagris!

Vexet tributis! foedus insultet toris,

â¤line=1350â¥ Opibus avarus! semper impune adpetat

Impune semper vastet indultum est nimis.

Vestis in oculis, inque conspectu omnium,

Ante ora vestra (cuncta non finit dolor

Meminisse vel mem orare quot praedas agit!

â¤line=1355â¥ Super haec minatur vimque coniugibus parat

Minatur, inquam, saeva vincla liberis,

Tormenta fervis, subditas tectis faces,

Vrbibus aratra, noxium campis salem.

Pudeat tot annos, inter aerumnas, velut

â¤line=1360â¥ Iumenta frenis vilia admorsis iugum

Potuisse ferte pudeat ignavos molam

Versasse. pudeat capita tonsos tam diu

Sub hoc tyranno vixe. tandem dedecus

Abolete ferro, vindicate patriam

â¤line=1365â¥ Magnanime Princeps, pauca: dum nectis moras,

Progreditur hostis transque Iordanem ultimos

Furit furores. \@Ieph.= Dic, ut in turmas eant,

Efferte signa: castra moveantur loco.

Stet expeditus miles opperiens Ducem.

â¤line=1370â¥ Placabo precibus Numen interea pium.

\@Iephtae Precatio et votum.=

*Omnipotens, penes est quem rerum immensa potestas:*

*Cuius ad imperium festina tonitrua currunt,*

*Et rapidos sistunt stridentia fulmina cursus.*

â¤line=1375â¥ *Cui mare velivolum, et Zephyri famulantur et Austri.*

*Testes sunt vasto fluitantia moenia ponto,*

*Instar montis aqua? quibus obluctantibus omnis*

*Obrutus est Pharao, Posusiacague quadrigae.*

*Assurgens alte suspenso marmores fluctus*

â¤line=1380â¥ *Ad letum patefecit iter. coeunte procella.*

*Rursus Erythraea, visi descendere in imum,*

*Curribus inversis equites equitataque fundum.*

*Pavit caruleas clades, Mareotica Thooas.*

*Te duce Nunides coelestia iussa secutus;*

â¤line=1385â¥ *In caput arrecti superato fluminis alveo,*

*Desuper eversam vastavit funditius urbem.*

*Late per vacuas lituis resonantibus auras,*

*Ad nova concussi ceci erunt classica muri.*

*Ille retardato frena vir sidera cursu:*

â¤line=1390â¥ *Iniiciensque manus astro, quod temperat Orbem;*

*Ne pavidus tenebris frueretur transfuga, Solem*

*Detinuit, iussitque diem duplicare morando,*

*Ille satur fusi media de plebe cruoris.*

*Calcavit Regum rorantia sanguine colla.*

â¤line=1395â¥ *Te duce vel mulier victrix, lactavit inani*

*Spe Sisaram generosa Iahel: penitusque trabali*

*Vtraque confixit sopiti tempora clavo.*

*Hoc ferro tamen usa. lutum tibi sufficit olim*

*Hostis in exitium. vibratur inhospita lampas:*

â¤line=1400â¥ *Castraque caeduntur ruptis Madianica testis.*

*Sic o noster ades: sic nunc quoque Maximus adsis*

*Nubibus armatis, Deus, aetherioque tumultu.*

*Annue et antiquas enova, miracula, pugnas:*

*Nostraque non nostris iterum gere bella lacertis.*

â¤line=1405â¥ *Da, cui iurati properans ad signa triumphi,*

*Et pennata suas Victoria subiicit alas*

*Da Pater Ammonem dirum immanemque tyrannus*

*Da mihi terrarum communem atque aetheris hostem*

*Sternere.* Si dederis, Voveo. Quodcunque reverso

â¤line=1410â¥ Victori ante meas mihi primum occurrerit aedes

Sit sacrum, sacrasque tibi mactetur ad Aras,

Eatur ergo mens mea addicit sibi.

Calidae recepto spiritu venae micant.

Arma arma miles, arma miles horrida.

â¤line=1415â¥ Freme miles arma, miles inflentur tubae.

Stringantur enses. Omnis in ferro est salus.

\@Chorus.=

*Complectitur Iephtae encomium: militare Classicum: De conflictus eventu
obscurum praesagium.*

\@Chor.= Cognatas acies Iephtaeaque Signa canantis

Ite animae fortes;et nostram, iudice ferro.

Quandoquidem spreta est facundia, dicite caussam:

â¤line=1420â¥ Ense reposcatur, quidquid ferus abstulit ensis.

Ite per Ammonis victrici vicera dextra.

*Iephtae Encomium*

\@Chor.= Iephten magnanimum dicite Principem,

Bellantis celebrem laude ferociae

Quis cornu iaculum tendere certior?

â¤line=1425â¥ Vagina gladium ducere promptior?

Hostiles rumpere fortior?

Cursus quadrupedum frangere doctior?

Palmas de medio tollere dignior?

Toto conspicuus si stet in agmine:

â¤line=1430â¥ Noscendus mediis millibus eminet.

Nullo frontis honor proditur indice.

Nam nec laetitiis mollibus effluit.

Nec moestis premit ut nubibus est tamen

Irae non tetricae regia nobilis.

â¤line=1435â¥ Tobitae memorent; quantus in aereum

Assurgat clypeum: quo cava turbine

Hastam coniiciens nubila dividat!

\@Class.= Tanti signa Ducis quis dubitet sequi?

Damnetur pavidae miles inertiae:

â¤line=1440â¥ Ferro qui metuens transadigi latus,

Cum fletu patriae limina respicit.

Indignum clypei solibus aurei,

Cristisque in nitida casside stantibus,

Obscurant rutili fulgura balthei.

â¤line=1445â¥ Probrosum est, niveis subter oloribus

Somni relliquias ducere languidi:

Et vitae trepidam serpere fabulam.

Virtus non recubat mollibus in rosis:

Aut plumis thalami versicoloribus.

â¤line=1450â¥ Ignavis, simili quo Nemesis gradu,

Mors ignava venit. campus habet virum

Iustis exequiis digna cadavera.

Aspectum subeat Thessaliae iugis

Surgens acer equus. quem simul obvius

â¤line=1455â¥ Belli afflavit odor, tortaqueque buccina

Signum triste dedit; luxuriantibus

Fusus colla iubis praelia flagitat:

Atque ante ora virum fervet inobsequens

Longas ferre moras. nescius ad tubam

â¤line=1460â¥ Certo stare loco dimicat auribus,

Et pennis rapidi certat lapygis.

Celsis sideribus Marspiter invehit

Rimoso mutilum corpore militem:

Cuius per laceros vulneribus toros

â¤line=1465â¥ Et costas Animus prospiciens micat;

Incertumque facit copia funeris;

Qua se se dubitans cedere Spiritus

In dulceis tenebras eiciat via:

Ore an dividui cordis hiatibus

â¤line=1470â¥ Perfossisve fibris, mille per ostia.

\@Class.= O! ergo Iuvenes, quos generosior

Excoxit radiis Phoebus, ut efferat

In coelum proavis fortibus editos

Defensura Lares arma capessite.

â¤line=1475â¥ Forteis arma viros, non tunicae decent

Laxantes manicas; non redimicula

Humoris Tyrii luce rubentia.

Quamquam sollicita mente novissimus

Exit lucis amor, cordaque palpitant:

â¤line=1480â¥ Semper dulce fuit pro patria mori.

Crescit Bistoniis fama laboribus.

Plagae multiplicant semina gloriae.

Bellatoris enim membra novalium

Ritu, verus Honor scindit, et irrigat

â¤line=1485â¥ Multo (sicut agros) pinguia sanguine.

Nec tantum modicis ictibus extima

Perstringenda cutis: sed penitus cavum

Qua pectus cohibent ima repagula;

Sulcandum est valido corpus acinace,

â¤line=1490â¥ Impresso veluti vomere saucium.

Terris purpureum sic caput extulit

Inter mille tubas, rursus et intulit

Thebis orta seges. linquite sarcula

Iam cives. rigidis pendet ab ensibus

â¤line=1495â¥ Spes anni melior. spargite vulnera,

Exercete manus. puniceo sata

Erumpet iugulo Martis adorea:

Pulcra Triptolemi messe beatior.

\@Chorus.=

\@Vates.=

Tetigere laevum vallis umbrosae latus.

â¤line=1500â¥ Properant: laboci lympha post tergum fluit.

\@Chor.= Agitatur iste a Numine. ingressum Dei

Vultu fatetur, ore fatidico rubet.

Quassat cavidos. loquitur aliquid non suum.

\@Vat.= Aroere nostri castra transmisso locant

â¤line=1505â¥ Hostili in aruo. paene contigui movent.

Video vel absens. rebus intersum procul,

Et prope remotus. quin et audire, et sonos

Percipere varios, voce distincta, datur.

@Chor\. Vtinam secundus augur apportes bona.

â¤line=1510â¥ \@Vat.= Attrita saxo tela utrimque exasperant.

Aruina gladios tergit. armantur neces

Etiam venenis. hostis inventum recens.

\@Chor.= Vertendum in ipsos, poena si sonteis manes.

\@Vat.= Fremitus equorum, strepitus increscit virum.

â¤line=1515â¥ Inflantur aera: raucus augetur canor.

\@Class.= Et nos inflemus. quoquo rapit impetus, icti

Bellipotente Deo,

Aonioque simul.

Qualiacunque furor, quoque ordine, carmina dictat,

â¤line=1520â¥ Campo inferamus non timidos pedes.

Pugnaces Animae, magnumque in nomen iturae,

Seros ad usque posteros;

Fortiter irruite

In medias acies et corpora caedite ferro.

â¤line=1525â¥ Mactentur infesti canes

Stabulo extrahantur sordido Ammonis.

Neminem seruet fuga vel latebra.

Pulvere crasso.

Late undanteis vertite campos.

â¤line=1530â¥ Sic iacite, ut nullum redeat sine sanguine telum.

Sed multa morte receptum,

Dirigite in ora

Praeclaris obstantia coeptis,

\@Chor.= Dulcia caros pignora natos

â¤line=1535â¥ Vt largis repetatis onusti

Spoliis, precamur. Coniuges castae

Vota pro toruis faciunt maritis,

\@Vat.= Tam sumptuosis milites furiis emant

Sex foli lauri! ceu mari Symplegades

â¤line=1540â¥ Medio coirent, tantus exoritur fragor.

Post se relinquit militum furor tubas.

Sua cuique fortem dextrae concentum facit,

\@Chor.= Seria feroci bella conflictu calent.

\@Vat.= Quis iste miris aureus squammis, acu

â¤line=1545â¥ Pictus fluentem fasciam, vultu decens.

Sed mentis impos. \@Chor.= Noster est, an Regius?

\@Vat.= Increpuit ultro. digna et indigna obiicit.

\@Chor.= Inimicus hic est. obstruant os lanceae,

\@Vat.= Totis adactum viribus ferrum impulit.

â¤line=1550â¥ \@Ch.= Simul ede, quisnam? \@Vat.= Parma nil miserum iuvat

Spatiosa presso plaga pulmonum sedet

In folle. modicus ore singultat calor.

Debemus omnes Fata. tu prior subis,

Qui colla rutilo crine perfusus, manu

â¤line=1555â¥ Barbam remulces. \@Chor.= Aliquid excelsum videt,

\@Vat.= Geminum nitenti clusus orichalco pedem.

Excutitur autem: nec movere se potest.

Cecidit recisus poplitem;

Impressus ora gramini.

â¤line=1560â¥ \@Chor.= Totus perempto Mars iacet saepe unico.

\@Vat.= Siccine negata morte contemptor suum

Irritat hostem! en exprobrans veniam vocat

Crudelem, et odit: quid moram trahis? feri.

Transverberatus ense thoracem cadit

â¤line=1565â¥ Ab equo supinus. vivit etiam num. feri.

Plaga duplicetur. \@Chor.= Quos canit nobis viros

Animas tenaceis possident. \@Vat.= Qualis leo

Persultat Afer hoste viso cominus;

Quatiensque fuluo tortiles collo iubas,

â¤line=1570â¥ Venantis arma frangit; ac toto supra

Dum fertur hastas corpore, impavidus fremit.

\@Ch.= Vter iste Poenus? Iephte an Ammon? \@Vat.= Occubat.

\@Chor.= Ducem Salutis praepotens serua Deus.

\@Vat.= Tundit cruentam calcibus moriens humum.

â¤line=1575â¥ Effundit alium segregem sternax equus,

Crispatus auro conus ad pedes iacet.

Secedit agmen. ecce, concurrunt duo.

Collapsa cervix

Humero ex utroque pendet. aurigam cave.

â¤line=1580â¥ Numero superadditur idem,

Transfixus capulo tenus.

Per et trilicem mucro loricam exiit.

\@Chor.= Vtinam tyranni!

\@Vat.= Clamantis animae murmur extremum stitit

â¤line=1585â¥ Feriente pugno. nuda iactans brachia,

In capite cerebrum, in ore dentes miscuit.

Campum cruore pugna crudelis lavat.

Acies dehiscit una,

\@Chor.= Scrutemur, ex qua parte. quid certi refers?

â¤line=1590â¥ \@Vat.= Ariphanasso, quo fugis? sub qua lates

Nautae lacerna? Doridem praefers Rheae!

\@Chor.= Obscura loquitur, Omen hoc felix erit:

Renidet ore. \@Vat.= Casibus quid non licet:

Quandoque in ipsis ludit exsultans furor

â¤line=1595â¥ Festivus armis. Miles uno sternitur

Procerus ictu. grande cum galea caput,

Trunco iacente, volitat excussum procul:

Donec repostum collo in alterius sedet,

Quocunque iure. Fata in alieno locant.

â¤line=1600â¥ \@Chor.= Rursus severam ruga frontem contrahit,

Visu pavenda spectat, iteremus preces.

\@Vat.= Quid in hoc tumultu fabor? abscondit diem

Pulverea nubes. eripit visum mihi

Caligo belli.

â¤line=1605â¥ \@Chor.= In vota Superos, quisquis est pius, vocet.

Periclitamur. Vatis ignescunt genae.

\@Vat.= Militiae discerpitur ordo.

Scintillae absistunt oculis spirantibus igneis

Tantus inest animis calor.

â¤line=1610â¥ Corpora Corporibus,

Ensibus enses

Miscentur; galeae galeis: et adultera crista

Diversis admota viris

Alieno in vertice nutat.

â¤line=1615â¥ Tam prope collisi promiscua corpora trudunt,

Vmbone repellitur umbo:

Et clypei clypeis, et acuta cuspide cuspis.

Sessores sub equis, hi sub ephippiis,

Arma, armenta, viri,

â¤line=1620â¥ Cum signiferis signaque caesis,

Magna ac parva cadunt, passim sine nomine vulgus

Praecipitant in opaca fossae.

Gemitum dat icta tellus:

Porrectus super alterum

â¤line=1625â¥ Incubat alter.

Quo posuere loco Fortuna et casus, eundem

Congesti in tumulum iacent.

Nocte velut pluvia vitae sparguntur in auras.

Alite ferro

â¤line=1630â¥ Confossus Heros vulnus ingens accipit.

Infixa est capiti cornus, et exiit

Effuso tepefacta cerebro.

\@Chor.= Sed ede tandem: quos penes victoria est?

\@Vat.= iaculis iam denique densis

â¤line=1635â¥ Arctatus non sufficit aether.

Mutua perdunt vulnera iactu.

Ferrea nox pharetris effunditur.

Tegit omne coelum silua discurrens

Quanta Tyrrheni maris est arena.

â¤line=1640â¥ Tot distincta notis non pendet litera, verno

Aere quum gelidi

Linquit Strymonis undas

Scriptorum genus alitum,

Formidabile genti,

â¤line=1645â¥ Quae paulo minor est grue.

Non tot stagna Padusae

Nutriunt raucas aves.

Non tot ripa Caystri

Cantores Stygiae mittit Iunonis ad aures.

â¤line=1650â¥ \@Chor.= Conticuit altum. cessat, et subito stupet,

Num cuncta fando trepidat in medium dare?

An iniqua fessum fata sub mergunt virum?

Quodcunque tandem est: caussa in ancipiti sita

Communis agitur. omnium hinc pendet salus.

â¤line=1655â¥ Ad amica puras astra tendamus manus.

Tu, cui patrias Gens seposita

Sanguine sacro tingimus aras;

Numen ab omni parte tremendum;

Nisi qua miseris tua connivet

â¤line=1660â¥ Pietas victrix: huc verge DEVS,

Miteis oculos; et res propius

Aspice fessas. Saltem proavis,

Iurata quibus foedera sanxti;

Si nostra fugat culpa, benignam

â¤line=1665â¥ Annue mentem.

## 16. ACTUS III.

## 17. SCENA I.

*Baracus domesticus Menulemae, refert eius piam sollicitudinem, nec non
timidum omen, propter incertos bellorum eventus.*

\@Baracus.=

VT ne triumphus praevolet victoriam,

Sapiens veretur: et vereri, si sapit,

Potest. repente vota subsidunt retro:

Et amputantur colla formosae spei.

â¤line=1670â¥ Incerta non sunt, quae futura: sunt tamen

Ignota praesagire paucis contigit.

Decipitur augur saepe quantumvis sagax.

Nec omne pectus intrat aetherius calor.

Quotus ille ab alto Fata speculatus, suum.

â¤line=1675â¥ Mente antevertit? praescius Vates, avis

Rara est in Orbe: sique sit, tacitis volat

Pennis per alta nubium radens viam.

Amore nostri prospera optamus quidem

Sed caeco in antro conditi eventus latent.

â¤line=1680â¥ At si quid anceps, si quid instabile et vagum

Se curiosae plebis arbitrio clepit;

Bellum esse dicam. sed regressus invios,

Principia fine pulcra perplexo tegit;

Serpentis instar tortuosi, qui iuba

â¤line=1685â¥ Variisque motat fulgidum maculis caput,

Illudque parvum: sed venenatam trahens

Alvum, volumen grande post tergum vehit,

Deciesque se se. Signa, clangentes tubae,

Phaleraeque equorum, totque galearum nitor

â¤line=1690â¥ Speciosa quamvis mille praevelent mala,

Allicere pariter timidum et audacem queant

Succedit horror, gemitus, et versis rotis

Fremor cadentum, busta, paupertas, lues:

Cernas in armis aliud, aliud sentias.

â¤line=1695â¥ Quis crederet tam fragile ferrum, quam vitrum;

Nec plus habere ponderis! Mars ferreus,

Fortuna vitrea, dispares; tamen pari

Levitate certant. ille terribilis Geta,

Vastator Aemi, rigidus armorum Deus,

â¤line=1700â¥ AEque, ac mulieres, semper inconstans fuit,

Dolisque paene Coniugem vincit suam.

Rapitur in orbem et ipse. Me verum loqui,

Norunt probantque vicibus alternis Duces.

Quoties decora fronte sub primam stetit

â¤line=1705â¥ Aciem superbus? moxque elusa casside

Turpem infidelis terga vertit in fugam.

Sunt gladii utrinque; humana utrinque corpora,

Patensque simili sorte vulneribus locus,

AEquat pavores. pellis ubi pelli imminet,

â¤line=1710â¥ Furor est, pepercisse. arma in armatos cadunt,

Spem victus, iram victor acuit, hoc agunt,

Securus esse neuter ut possit diu.

Vbique bis peccare liceat; vix semel

In bello. adimitur omnis occisis salus.

â¤line=1715â¥ Non patitur error corrigi vitam auferens,

His mota caussis, mentis augurio tremens,

Fatum parentis Iephtias suum facit.

Casus volutat singulos, omneis timet.

Est in suprema Iudicis nostri Domo

â¤line=1720â¥ Aprica sedes, Solis Eoi capax,

Recensque natae lucis; Euri vividis

Exposita flabris. lenis obliquum latus

Inumbrat Auster frondibus. torta nemus

Radice surgens, arduum e clivo caput,

â¤line=1725â¥ Viridesque ramis tollit innumeras manus?

Tantoque crescit ambitu, unam ut altera

Illaque et arbos, haereatque brachiis.

Facit ordo versum. fraxinum cedrus ferit,

Cedrum cupressus: platanus alno nititur:

â¤line=1730â¥ In hoc recessu virgo curis anxia,

Sollicita votis. spe metuque fluctuans,

Noctes diesque precibus assiduis vacat.

Anima puellam patris animari putes,

Vitaque eadem vivere. usque adeo studet

â¤line=1735â¥ Patris saluti. totus. in mente est pater.

Genitricis autem in mente tota est Filia.

Non sic iuvencam torua custodit parens;

Vt mater ambit blanda Menulemae latus.

Huic fila Serum ducit, huic aurum struit:

â¤line=1740â¥ Huius decorem comit ac mulcet frequens.

Haesura nitidis serta disponi comis,

Invita Virgo patitur, optaret suis

Potius bonis gaudere. pulcra non opus

Habet apparatu. dote nativa satis

â¤line=1745â¥ Ornata facies refugit ad speculum coli.

Se se est venusta dives. ex ipso magis

Generosa fonte forma respiendens placet.

Super addis artem? nobili suco perit.

Aurora qualis ex mari surgens nitet

â¤line=1750â¥ Peculiari luce, quam diu madet.

Simul capillos dulce roranteis calor

Detersit; omnes ore vanescunt rosae.

Non nisi coacta, Iephtias pompam induens,

Gemmas suo fulgore nolenteis tegi

â¤line=1755â¥ Virtute obumbrans celat, ingenio premit;

Formosa semper. absque cultu nunc dolet.

Ames dolentem. squallidam luctus decet.

Est et perita sedula Phrygias manu

Vrgere telas. hac remordenteis sciens

â¤line=1760â¥ Soluisse curas, seque furari sibi.

Iam dedicatum vellus olim coeperat

Mollire nebulis. tum subactum sternere

Digitis in usum. parte plus media labor

Exactus ibat, iam coloratam prope

â¤line=1765â¥ Metam tetigerant fila. spectari dedit:

Vt Abrahamus immolare filium

Decresset: iste pareat flexus genu.

Nuda puer cervice. simulatum scias,

Verumque credas. tantus in membris lepor,

â¤line=1770â¥ Sua cuique forma, certus est formae modus.

Libratur ensis stamine ex argenteo:

Ex aureo vagina pendet. baltheum

Nevisse Seres Lydia et textrix putet,

Fascem videres ligneum sterni solo.

â¤line=1775â¥ Flammam applicato folle carbones dare.

Praelatus ignis murice Oebalio rubet.

Loco caloris flagrat incensus color.

At Isaacus, qua micant vitalia,

Candente bysso fingitur. collum, tori.

â¤line=1780â¥ Ante alia iugulus lucet intexta nive.

Nix vero castigata subiectis retro

Diluitur umbris. ficta sic vivunt magis.

Materia dispar sponte submissum caput

Variis remiscet liciis. Ianthinae

â¤line=1785â¥ Glomerata in orbeis lana crispatur comae.

Pars aliqua texti laevam ad aurem pulcrius

Neglecta languet, cumque susis funditur

Subtemine albo carbasus late patens.

Placidum modestae frontis aequor explicat.

â¤line=1790â¥ Nullas decora sutiles rugas habet.

Nec patitur aetas, plana simplicius nitent.

Punicea stanteis fila percurrunt genas:

Modiceque ab ostro vultus imberbis tumet.

Modice. propinqua pallet aliquantum nece.

â¤line=1795â¥ Nil praeter oculos deerat hesternam diem

Impendit illis, ut dolorem falleret

Studio Minervae protinus sub palpebra

Acu micante sidus accendit duplex;

Tam mite florens tamque subtili face

â¤line=1800â¥ Nictuque blandum; tam ciendo affectui

Miserantis aptum, sub patris positum manu:

Vt et ipsa (et ipsa non tamen mollis) rudi

Pietate mota flevit, o suavis puer

O in parentem moris exemplum pii

â¤line=1805â¥ O dulcis Innocentiae Specimen, ait,

Voluisse promptum tam cruenta praecoci

Sancite fato iussa! certe iam cinis,

Iam funus, animo funus acceptans, eras.

Iterumque flevit. omen infaustum movet

â¤line=1810â¥ Interpretantem secius. ter synthesin

Calatho reponens stamina expavit sua:

Ter et resumpsit. ter subortis lacrymis

Linquere coacta est Quo malo cadit in sinum

Iniussus imber, inquit. unde hic impetus

â¤line=1815â¥ Flendique tanta seu libido, seu furor?

Quae placet imago, placita cur gemitus ciet?

Cur ipsa plorans damno successus meos?

Sic Fata questus iterat, incumbens toto.

Accedit ad praedicta nocturnus timor

â¤line=1820â¥ Insomnia agitant. terret attonitam quies.

Namque eiulantem veste discissa Patrem.

Moestoque vultu penitus exsanguem, sibi

Videre visa est. turbat excussus sopor:

Crescitque vanus vana metuendo metus.

â¤line=1825â¥ Quamquam o! sed ad peiora proclives sumus.

Timenda semper omina explorat timor.

Quid deinde? Sexum fas sit imbellem queri.

Formido vana, non decet saltem viros.

Quod Gnata patri metuat, ignosci potest.

â¤line=1830â¥ Hac stante caussa, militem, Iephte, tuis

Diffidere armis, muta quaedam iniuria est.

Toties probato quisquis indubitat Duci,

Convicium deforme virtuti facit.

Novi lacertos, pectus, ingenium, fidem.

â¤line=1835â¥ Cruore sparsas hostico palmas feret:

Parum est, feret, iam fert, et hoc parum est; tulit.

Sonus aeris alte iam bis allapsus refert

Laetum aliquid. audis? aera clangunt tertia.

Tu, quisquis ille es, ede, quid portas novi?

## 18. SCENA II.

*Iephtaeae Victoriae relatio.*

\@Nuncius I.= \@Baracus.= \@Nuncius II.=

â¤line=1840â¥ \@Nvncivs I.= Qui timuit hostem, iam timere desinat.

\@Bar.= Vt te faventes praepetem Zephyri ferunt!

\@Nvnc.= Quod steterat ante pedibus erectis; iacet,

\@Bar.= Edissere agedum, nil per ambages refer,

\@Nvnc.= Vt si viator forte flaventeis agros

â¤line=1845â¥ AEstate praeter passibus vagis meat:

Triticea aristae capita turmatim levant,

Animosque tollunt, more conferti agminis:

Idem reversus stirpitus sulcos videt

Omneis retectos. prona subsedit Ceres,

â¤line=1850â¥ Lateque longo funere instravit solum.

Haut aliter hostis stantibus turmis ferox,

Vt icta curua falce procubuit seges

\@Bar.= Nullo obice Victor haesit, aut victus mora?

Immo age sub oculos totius belli aleam,

â¤line=1855â¥ Vt iacta campo est, pone. felicem iuvat

Ludum intueri. cladem et illius modum

Seriemque pande. NVNC. Nulla tanto, quod sciam,

Incaluit aestu pugna. Cur pugnam voco?

Quae luculenta verius strages fuit.

â¤line=1860â¥ \@Bar.= Vindictae initium praebuit nox an dies?

\@Nvnc.= Inter diem noctemque, cum primum parens

Amoena lucis aperit aetherias fores:

Horaeque Solis induunt frenis equos,

Adhuc marina currus assurgens procul

â¤line=1865â¥ Rorabat unda: clamor, ecce, tollitur;

Quantum volutat Glua, cui, patre inscio,

Elapsus olim per cavi montis latus

Incubuit Auster. stridet agitatum nemus:

Frondosa sive colla procuruans, humum

â¤line=1870â¥ Stirpemque tangat; sive rursus arduos

Attollat apices, nubibusque immisceat.

\@Bar.= Quid nostra, siluit, an reclamavit Phalanx?

\@Nvnc.= Reddidimus alta voce discordem sonum

Littorea qualem saxa Tyrrheni maris

â¤line=1875â¥ Reddunt fragorem verberata fluctibus.

Concussa tellus, totque divisus modis

Aer procellas voluit adversas sibi.

\@Bar.= Fremitus inanis iste duravit diu?

\@Nvnc.= I. Calefacta donec corda moriendi metum

â¤line=1880â¥ Vitaeque amorem prorsus emossent loco:

Et acuta promptas ira consereret manus.

Vt taurus olim fronte robusta minax,

Cui crassa circum colla stant palearia.

Aut laxa pendent: magnus alieni pater

â¤line=1885â¥ Stabulique fieri rector, in vito pari,

Per bella quaerens, mugit audaci tuba

Cornuque confert. proximo saltu latens

Responsat alter, iamque proludit pede.

Taurina totis resonat Echo montibus.

â¤line=1890â¥ Spumant amores. stimulat indomitos furor:

Denique in aperto capita concursu truces

Obnixa miscent. tanquam in incude aenos

Ictus resultant donec unus cornibus

Truncis abactus cedat et campo et toto.

â¤line=1895â¥ Victor superbus exprobrat connubia.

Reboat adulter victus, ac siluas petit.

Haec belli imago prima. tu pulcram modo

Quae placuit uxor, candidam credas bovem

VICTORIAM esse. Noster extorsit proco.

â¤line=1900â¥ \@Bar.= Quo pugna crevit ordine? utra lanceam

Pars torsit in condensa primam, et auspicem?

\@Nvnc.= Vt miles intra proximum teli stetit

Letique iactum: noster intuitu vago

Permensus aciem Ductor hortatur suos:

â¤line=1905â¥ Qua iusso, celerem ferre pugnaces pedem.

Nec plura fatus, diripit ferrum cavo.

Ceciditque in hostes, non secus quam flammea

De nube fulmen. illud expressum volat

Diri vaporis undam anhelantem vomens:

â¤line=1910â¥ Quaque incitatum rapitur, obliqua via

Rectaque, certa clade, multorum cadit,

Certa reversum spargit in numeras neces.

\@Bar.= Bene inchoasse, saepe in hoc puncto fuit,

Vicisse. sed non semper eventus habet

â¤line=1915â¥ Impetus eosdem primus. eventum refer.

\@Nvnc.= Omnis secuta praevium pubes Ducem

Mucrone stricto. \@Bar.= Cuncta in exemplo sita.

\@Nvnc.= Sed et igne vero constitit supra caput

Succinctus aether: atque (minimum est, quod loquor)

â¤line=1920â¥ Adversa subito castra turbavit metu.

Sonuere nimbi non tumentes Aeolo:

Non quomodo aestas audit, arserunt poli:

Iraeque multo sulphure imbutae Tonans

Manifesta Coelo Signa concusso dedit.

â¤line=1925â¥ Tum vero pavidis falsus it sudor viris

Equisque, et unus implicat cunctos timor.

Ipsa arma trepidis, galeae et enses, hostibus

Tonare visa: terra subduci movens.

Instare timidis Iephte, et uti tempore,

â¤line=1930â¥ Coelo, tumultu, Qualis hybernus ruit

De monte torrens pabulator nubium:

Tandem nivosa valle praecipitans aquas,

Per cuncta spumat claustra grassari rapax.

Cursuque frangit sparsa pontes fragmina,

â¤line=1935â¥ Damnum coloni prorutis deflent casis.

Fit plena caedes. terga fugientum secat,

Latera explicantum debileis alas premit.

Frontem reluctantum, ora pugnantum fodit,

Stantum trucidat. \@Bar.= Bella Centauri refers.

â¤line=1940â¥ \@Nvnc.= Hostilis acies media membratim periit;

Concisa, proculcata, disiecta, obruta.

Currus sonanteis et quadrigarum rotas

Trunci morantur impeditis axibus.

Per arua crassi sanguinis fluctus eunt.

â¤line=1945â¥ \@Bar.= Tum deinde spoliis noster intentus fuit

Miles legendis. praeda populatrix opum,

Est anima belli. vivit hac ferrum tenens.

\@Nvnc.= At non et Ammon non recollegit suas

Vtcunque viteis. quondam et in victos redit

â¤line=1950â¥ Amara Virtus, seque cote suscitat,

Tutum esse prohibens. \@Bar.= retege, quos tentant dolos

\@Nvnc.= In nemore curuo trames angustus latet,

Circumque dumis obsitam sepit viam.

Ibi furta belli sapta; circuitu biceps

â¤line=1955â¥ Clementer acto collis attollit iugum,

Aditumque celat, hinc repente, dum sui

Incautus arcto calle palanteis agens

Insequitur hostes; impetu facto, triplex

Procurrere improvisus in Iephten globus,

â¤line=1960â¥ Duce Iatamazda. Cassidem post regiam

Erat iste summus semper in bellis apex

Ammonidarum. Vix manu signum dedit:

Vnum unum adorti mille certatim petunt.

Pluit sagittis. galea tinnitu strepit,

â¤line=1965â¥ Flictuque parma. \@Bar.= Qui tot unus spicula

Excipere valuit septus hostili globo?

\@Nvnc.= Ille, ut elephantus imbre ferrato rigens,

AErisona grando siqua telorum cadit.

Haesura dorso discutit mota cute:

â¤line=1970â¥ Tum grande Libyci dentis infrendens ebur

Consumit omne, circumactu, nescias,

Pedes, lacerti, crura, cervices, manus

Findantur an secentur. abrupti cadunt

Nexus. in hostem tota saevit bellua,

â¤line=1975â¥ Ex corde vireis advocat Iephte suas,

Contraque multos unus instar agminis

Stat mole contra, sufficitque, et obvios

Contemptim in orbem fulminat, velut canes.

Ex manibus hastas saepe raptas improbo

â¤line=1980â¥ Regessit hosti. Forte Iaramazdam videns

(Ita Sors ferebat) mox relictis omnibus,

In hoc moratus, cum retardasset fugam:

Clypei per oras triplicis obstanteis viam

Molitus, alto vulnere exhausit virum,

â¤line=1985â¥ Pectusque rupit ense. vel moriens adhuc

Recalcitravit, ore diducto fremens:

Sic quoque rebellis parte moritura sui.

Vt hirtus olim stantibus setis aper,

Si quando fixum, mense brumali, furens

â¤line=1990â¥ Venabulum momordit; ante quam trucem

Despumet animam collocandus, in manum

Saevire vindex pergit; et, noceat modo,

Necandus ultra debitae metas necis

Feraeque morem, mordicus prensam viri

â¤line=1995â¥ Transgreditur hastam: seque vulnus in novum

Rabie cruenta vulneris primi rotat.

Miratur ipse pastor, et pallet suae.

Horrore praedae. \@Bar.= Memora et istud, si potes.

Ariphanasso, capita quot ferro secans,

â¤line=2000â¥ Opima summo spolia suspendet tholo?

\@Nvnc.= Nescitur, ubi sit. fama non constat sibi.

Vinctum, solutum, mortuum, vivum canit.

Plerique dira caede sublatum putant;

Ammone toto, morte cruciatum nova.

â¤line=2005â¥ Certe peracti nulla pars belli fuit.

Nusquam adeo in acie visus. \@Bar.= extremum hoc preme

I, reliqua propere defer in palatium:

Meriture primas, praemium cursus feres.

At te caducum qualia, et quo pondere,

â¤line=2010â¥ Ariphanasso, Fata, qui casus premunt!

Sic occidisti! sic iaces inglorius!

Arena functum condit ignota scrobe.

Fortasse laceris artubus pascis feras.

Menulema nempe, sicut optabas, tua est!

â¤line=2015â¥ Humana foedi subruunt vota exitus,

Pilae videmur esse, quae iactu levi

Pulsae per auras vix volant, iterum cadunt,

Sursum deorsum iacimur, et ludus sumus.

Signavit aliquis lapsus Icarium mare.

â¤line=2020â¥ Iam et ipsa tellus Icaros suos habet?

Certum tremendis casibus, certum locis

Nomen daturos, alta sublimes petunt:

Voluuntur imo. Famulus hic Memphyticus

Quo vota non rotavit! usque ad sidera.

â¤line=2025â¥ Gnata potiri velle nostri Principis.

Est petere coelum velle. Quod stupeas magis:

Annuere Virgo visa, Iuveni faverat.

Amabat eius indolem, mores pios,

Castamque mentem. Pacta quin iugalia,

â¤line=2030â¥ Sparsum est. utrinque spes ligasse credulas.

Eheu! ligasse. soluit istud vinculum,

Quae cuncta soluit, Mors inexorabilis.

Quam rare in unum cuncta Naturae fluunt

Sortisque dona? nemo tantorum capax.

â¤line=2035â¥ Nihil est ab omni parte syncerum; nihil

Plene beatum. nebula semper officit.

Commendat aliquem forma: destituit pudor.

Hunc fama Martis clarat: obscurat genus.

Prisco tumentem genere mores inquinant.

â¤line=2040â¥ Ferro manuque fortis, ingenio caret.

Consulene promptum turpis exanimat pavor.

Facundus ore, vitibus minus viget.

AEgrotat animus saepe, dum corpus valet.

Ariphanasso dote non una fuit

â¤line=2045â¥ Insignis: acer, eloquens, agilis, sagax,

Parere solers, impiger, fidus comes:

Egregius armis miles, egregius domi

Bellique: nec non legis observans sacrae.

Sed adde: praeceps, vanus, infelix procus.

â¤line=2050â¥ Vetus est amantum poena, fieri fabula.

\@Nvnc.= II. Parta ex superbis hostibus, parta ultio est.

Fusi per herbas hoc habent in cespite,

Suoque verrunt sordidum tabo lutum,

\@Bar.= Si vera narras, vota transcendis mea,

â¤line=2055â¥ \@Nvnc.= Gratare Iephtae libera Ammonis iugo,

Gratare Galaad. vivit assertor tuus.

\@Bar.= Tam certa fers quam laeta? NVNC. Venatum putes

Ivisse nostros: quidquid Ammonis fuit,

Subiisse textas funibus raris plagas,

â¤line=2060â¥ Ceu canibus actos licuit inimicos brevi

Porrigere ferro. terror e coelo ruens

Turbam fugacem conglobatam in obvios

Adegit enses. milites, lixae, duces

Cecidere iuxta. Sic, ubi certum nemus

â¤line=2065â¥ Indago cinxit; iamque inhaerenteis feras

Instans melampus arctat; in latum cadunt

Ferrum gregatim; silua tutari nequit.

Capiuntur una quae timentur et timent.

Fortibus inerme belluis mistum pecus,

â¤line=2070â¥ Tunc caprea vulpem, dama contemnit lupum,

Ceruus leonem. sudor idem est omnium.

Fortuna fecit misera communem metum,

Obliviosum alterius, et memorem sui.

\@Bar.= Captae quot urbes. ede. \@Nvnc quot poterant capi.

â¤line=2075â¥ Vtriusque nostrae quot manus digitos habent,

\@Bar.= Qui computabit, esse vicenas sciet,

\@Nvnc.= Turrita quaevis, dirutum ingressi sumus

Penetrale Regni qua Menitham lubrico

Oleae feracem tractus attollit gradu.

â¤line=2080â¥ Vitifera ad usque pinguis Abelae iuga.

Frenatur omnis regio nostris legibus.

## 19. SCENA III.

*Laus Pacis. Gaudium Galadini Populi ex nunciata Victoria.*

\@Aodus.= \@Chorus.=

\@Aodus.= Tandem reversa Pace laetari licet.

I triste belli Numen ad Thracas tuos.

Vtcunque phaleras, spolia, captivos greges,

â¤line=2085â¥ Cristata regum capita et exuvias Ducum.

Odiosa magno nomina afflatu crepas:

Nos Pacis almae certa praeferimus bona.

Haec arua spicis vestit, et cellas replet.

\@Chor.= Bello nulla salus. vacent

â¤line=2090â¥ Coryti calamis graves.

Ferri dulcius otium.

Ferro si tamen est opus.

Scindas iugera rectius.

Cum moto semel agmine

â¤line=2095â¥ Turbo bellicus ingruit;

Nescit contrahere impetum.

Natos. destituunt patres,

Vxores metuunt viris.

Pagis exoritur tremor.

â¤line=2100â¥ Abductum stabulis pecus

Pascit barbaricam famem,

Agros haurit et oppida.

Moestos hactenus incolas

Terror distinuit domi.

Postquam detonuit furor,

â¤line=2105â¥ Effrenique licentiae

Sunt obiecta repagula;

Puro reddimur aetheri.

Ex campis in ovilia

Commissi redeunt greges.

â¤line=2110â¥ Herbarum insiliens toros,

Errat bucula pascuis;

Cui iam ramus idoneam

Frontem rumpere coeperit.

Matres prata perambulant,

â¤line=2115â¥ Colles dulce remugiunt.

Balant flumina tutius.

Pastorum quoque fistula,

Vmbrosa super arbore

Faunos provocat eclogis.

â¤line=2120â¥ \@Aod.= Paullo ante Fatis cuncta suspensis nigra

Subito recanduere. Iordanes salit,

Solitoque manat lenis Arnon purius.

Haec forma Ponti. sumit hanc faciem mare

Sumptamque ponit. Nocte coelum conditur:

â¤line=2125â¥ Pluvios Orion veste caerulea madens

Inclinat axes: dumque concertant Noto

Boreas et Eurus mista laniantes freta,

Voluuntque fluctus; penduli ex alto tument

Arcus aquarum, iidemque praecipites cadunt.

â¤line=2130â¥ It arena fundo spumea eructans vada.

Nautae paventes tristibus votis vacant.

Imago mortis plurimae, dispar tamen

Percellit omneis, cumque fulminibus fragor.

Nec posse speres aequori irato dari

â¤line=2135â¥ Vultum priorem. tempore exiguo; simul

Posuere. Venti: redditur Pelago quies,

Lumenque Olympo. summa clarescunt iuga,

Nubes fugantur, aeris buccae silent:

Recumbit unda, detumescunt vortices.

â¤line=2140â¥ Curvatus aequo sternitur gurges salo.

Mox et iuventus laeta remos incitat,

Plenisque portum concrepans velis subit.

Caligo similis presserat nostram Tribum?

Et simile blandae lucis affusum iubar,

â¤line=2145â¥ Hilaravit aegros. reddita afflictis salus:

Fugere tenebrae. rediit ereptus dies.

Vbi nunc tumores instar insani maris

Exaestuantes? ubi Tridens Ammonius?

Effera temeritas nobiles poenas dedit.

â¤line=2150â¥ Minata neruos et retortum cannabem,

Frenos subacta debet Isacios pati.

Humili Tyrannus semet abscondit fuga.

Comitantur ira, luctus, aerumnae, pudor.

Sic hyeme adulta, noctibus claris, lupi,

â¤line=2155â¥ Si forte pastor, fraude comperta, vigil

Repulit trinodi fuste predones nivi

Pedem inferentes (tristis urgebat fames)

Amara vertunt lumina ac gressum retro

Ab hoc ovili: devoventque hyemem, et dolum,

â¤line=2160â¥ Seque et Magistrum, et omne lanigerum pecus.

Vltricis hic Rhamnusiae iustus tenor.

Qui nostra munimenta spondebat sibi;

Sua vidit expugnata cum laribus rapi.

\@Chor.= Ducite muros, addite fossas,

â¤line=2165â¥ Cingite vallo: quidquid posuit

Humana manus; rursus ab imo

Humana potest vertere fundo.

Mortalis opus mortale facit,

Labor a manibus nomina sumit.

â¤line=2170â¥ Quamvis rigeat porta metallo,

Claustraque nectat solidata chalybs:

Quatefacta labant. iungite montes,

Vsque in coelum saxa minentur:

Qua nulla via est, dant Fata viam.

â¤line=2175â¥ Nulla potestas extra sortem

Iacet et metas. omnis Dominus

Sentit Domini gravioris onus.

Alio maior, minor est alio.

Vni seruit quisque tyranno.

â¤line=2180â¥ \@Aod.= Locum triumpho turba famularis para.

Sudore lephte victor absterso prope est.

Hic surgat arcus. hic coronatae ferant

Palmas columnae. vestiant hederae fores.

Manu resectis virginum rosis pluat:

â¤line=2185â¥ Floridaque inundet omne tempestas solum.

Me dulcis intro cura Menulemae vocat.

\@Chor.= Maspham sidera mitibus

Afflatam radiis vident.

Vsam Numine prospero

â¤line=2190â¥ Iephte celsius extulit,

Quam Chamos male presserat.

Hinc curae fugiant procul,

Et vultus redeant boni.

Hic poscit choreas dies.

â¤line=2195â¥ Demptis Gaudia vinculis,

Ipsos nec pudeat senes

Immistos Iuuenum choro

Rugas ponere tetricas.

Ternae ludite Gratiae

â¤line=2200â¥ Nexae candida brachia.

His colludite virgines

Sertis implicitae comas.

Tuque, o! FILIA PRINCIPIS,

Formosissima IEPHTIAS:

â¤line=2205â¥ Ad quam spectat amoenior

Tantae portio gloriae.

Signis obvia patriis

In pompam venias prior.

*Scena tubarum, intercalaris, sive exspectatio reditus Iephtai, cum
victore exercitus.*

## 20. SCENA IV.

*Patris et Filiae confatalis occursus.*

\@Iephte.= \@Menulema.=

\@Ieph.= Quod liberatis civibus vortat bene:

â¤line=2210â¥ Peracta pugna est. Numen aeternum penes

Nos esse spolia gentis inimicae dedit.

Obtritus Ammon praelio fastum exspuit

Iramque in herbas viribus fractis iacet.

Opibus Sabeis lance cumulata pie

â¤line=2215â¥ Oneremus aram, tura fument mascula.

Referre grates debitas nunc addecet.

\@Men.= Te video tandem. Genitor: o laetum diem:

\@Ieph.= Heu? Gnata. *meque teque deceptum venis?*

Perii. \@Men.= Quod istud est repentinum malum?

â¤line=2220â¥ \@Ieph.= Periique totus? \@Men.= Ora mutavit color;

\@Ieph.= Et ipsa mecum periit? \@Men.= Et mihi minas

Intentat, haeret: verba singultim trahit?

\@Ieph.= Heu propter ipsam pereo? \@Men.= Sic? Gnatae impiae

Dehisce Tellus ima. \@Ieph.= Me propter perit

Et ipsa. \@Men.= Patrem Coelites, tantum Patrem

â¤line=2225â¥ Servate. pro me misera nil equidem rogo;

\@Ie.= *Fata iniqua. acerba, tetra, Fata luctifica, horrida?*

*Quem tot oppressum malorum nubibus sol aspicis?*

*Frigidus coit pavore sanguis in praecordia.*

*Mens fatiscit intonata, fulmen est in pectore.*

â¤line=2230â¥ \@Men.= Superi iuvate? qualis haec victoria est?

Huc care GEnitor turbidos vultus refer.

Eloquere. quis te casus inopinus premit?

\@Ieph.= Magna vis loqui laborat: *maior at vocem tenet.*

*Mediis obluctata rursum verba torpent faucibus:*

â¤line=2235â¥ *Terra, valles, antra, saltus, stagna, silvae, flumina:*

*Quo feram me, quove vertam tristis, infelix, miser?*

\@Men.= Et si puella maximi luctus gero

Animum capacem; ferre talem vix queo,

\@Ieph.= *Vana castra cum triumphis, milites cum lanceis,*

â¤line=2240â¥ *Condite tela, vertite hastas: serta capitum demite.*

*Proque lauro nigra taxus et cupressus defluant.*

*Cede Paean. aera moestum rauca murmur insonent.*

\@Men.= Quid est, quod horres? post labores Martios,

Post decora parta mollis invitat quies.

â¤line=2245â¥ Compone vela. navis in portu sedet.

\@Ieph.= Fluctuat, et inter brevia subsidit. meae.

Naufragia portus ipse Fortunae videt,

Occidimus ambo. \@Men.= Fata decennant mihi:

Modo vita cursus agat inoffensos tua.

â¤line=2250â¥ \@Ieph.= Per alta quis me spatia glacialis freti

Rapiat vehendum turbo, trans Boreae domum,

Extraque Solis iter, et annorum viam:

Vbi mutus aer absque ventis, et pigra

Natura rerum torpet aeterno situ.

â¤line=2255â¥ \@Men.= Hostem fugavit, filiam tremens fugit.

Dignare Natam aspicere, dignare, obsecro.

\@Ieph.= Pax alta campo, nascitur bellum domi.

\@Men.= Ne, quaeso, cela quidquid afflictum gravat.

\@Ieph.= Vtinam referre liceat in bellum pedem.

â¤line=2260â¥ Quisquam secundis rebus aut fallax tuis,

Fortuna, Princeps fidat expertus bonis?

Splendore vano fragile mentiris vitrum.

Quot frustra spargis, tot dolores seminas,

\@Men.= Egeritur et minuitur affatu dolor.

â¤line=2265â¥ \@Ieph.= Levis ille dolor est, quisquis erumpit foras.

\@Men.= Sed gravius urit, siquis inclusus latet.

\@Ieph.= Frustra requiras rebus eversis opem.

\@Men.= Quid victus ageres ergo, si Victor gemis?

\@Ieph.= Crudelis Ammon clade me vincis tua.

â¤line=2270â¥ \@Men.= Suspirium hoc, o! dirus hostis nesciat;

Caudia dolore rabida capturus tuo.

\@Ie.= Miseranda, ter quaterque. \@Me.= Miseranda hoc rogo,

Miserere. pande cordis arcanum tui.

Laxa animum, ut auras capiat inclusus dolor.

â¤line=2275â¥ Quid vult sibi singultus? etiam num silet.

Luctatur! ingemiscit! insertat manus

Avertit oculos. Heic meum crimen noto.

Aut fallor, aut immane commisi scelus.

Veniam precabor. genibus affundor tuis

â¤line=2280â¥ Genitor verende. \@Ieph.= Potius horrendum voces.

Nondum expavescis? \@Me.= Hoc quidem, quod te mihi

(Ignosce lacrymis) forsan offensum putem,

Aliquid timeri maius hac poena potest?

IEPH, In me arma et ignes, et procellae et fulmina.

â¤line=2285â¥ \@Men.= Quo rapitur iterum? quis furor mentem quatit?

Libet ire contra. \@Ieph.= Nata, discede a Patre,

Discede moneo. \@Men.= Quo iubes? ad hostium

Partes? ad Vmbras? ad sepulcrales specus?

Testor, manusque tollo. siquidem sum nocens;

â¤line=2290â¥ Mors est in usu. nullius eripere hanc potest.

Non ut Patri iam colloquar. iudex meus:

Damna nocentem: dede promeritam neci.

Dedes? an ultra funus extendi cupis!

An ut ipsa poenas exigam de me. iubes?

â¤line=2295â¥ Ibo, ibo saltus qua minoreis altior

Despectat Hermon qua res sis undique

Saxis acutus Sanitis in praeceps patet.

Ascensus ut difficile promittat iugum;

Facilis erit descensus ex alto tuam.

â¤line=2300â¥ Vbique letum est, mille se promptum viis

Offert parato mille per vias mori,

Hinc rapidus amnis me regressus conscia

Invitat unda prona subdar gurgiti

Stabula inde saevis plena crudescunt feris.

â¤line=2305â¥ Veniant leones: irruant turpes lupi.

Animamne sontem invisa Genitori traham?

\@Ieph.= Gemere ista parce. Iudicem appellas Patrem!

Te, Gnata, Iudex libero culpae metu.

Voti rea es, non sceleris. o dirum premi.

â¤line=2310â¥ \@Men.= Sim rea. vel insons dummodo exoneres tuum

Maerore pectus. mente nubeis eiice.

Transfunde in istum pectoris fluctus sinum.

Sine, Nata luctum exsorbeam. \@Ieph.= VOVI, o mea.

\@Me.= Exequere. \@Ie.= VOTUM grande. \@Me.= solvendum cito.

â¤line=2315â¥ \@Ie.= Solemne. M Dignum. \@Ie.= At insolens. \@M.= scire
expete

\@Ie.= Sed contremisces ad sonum. \@Me.= tamen expeto.

\@Ieph.= Si stans capillus sedit, et animus stetit

Si grave remisit frigus, et tremor iacet.

Si fante lingua transitus verbis pater,

â¤line=2320â¥ Incipiam. *Fremerent hostis cum classica.* dixi.

*Da Deus Ammonem dirum immanemque tyrannum*

*Sternere, communem terrarum atque aetheris hostem,*

Ah! reliqua quanto satius occultat dolor

Silentio premantur. \@Men.= Oro, ne premas.

â¤line=2325â¥ Non patior ullos Virgo degeneres metus.

\@Ie.= *Hostem si dederis; Voveo, quodcunque reverso*

*Victori ad te meas mihi primum occurrerit aedes.*

Iam plura nolis Fata propius ingruunt.

\@Men.= Inclusa Fati angustiis quaero exitum.

â¤line=2330â¥ \@Ieph.= Non exitum. sed quaeris exitium tuum.

\@Men.= Evolve tandem. qualis est Voti modus?

\@Ie.= Hostem si dederis, Voveo, quo deunque reverso

Victori ante meas mihi primum occurrerit aedes:

Sit sacrum: sacrasque tibi mactetur ad Aras.

â¤line=2340â¥ Te destinant huc Fata: te, nunquid vides,

Fors caeca poscit. nocuit occursus tibi

Mihique. pater occido: pater etiam occido.

\@Men.= *Adeone miserum ac triste pro patria mori?*

*Adesne dulce est vivere invito patre!*

â¤line=2345â¥ Hoc quidquid in me spirat, est, Genitor tuum.

Reddo repetenti. corpus in tua est manu.

\@I.= Menulema! \@M.= Iephte! \@I.= Gnata! \@M.= Mi dulcis Pater.

\@Ie.= Ego hanc, et ista dextera dabo neci!

\@Men.= *Votiva cervix quolibet ferro cadit*

â¤line=2350â¥ *Decora: patris an hostis ense, quid interest?*

\@Ie.= Num retrahit ora? num reformidat mori?

\@Men.= *Si Genitor es, permitte: si Dominus, iube.*

\@Ie.= Num pallor hausit decoloratam genas!

Mea filia es. \@Men.= quin esse possum et hostia

â¤line=2355â¥ \@Ie.= Cum tot pererrent prata signati greges

\@M.= Habes inemptam et obsequentem Victimam.

\@Ie.= Ah! non inemptam. sanguinis pretio mei

Menulema constas \@M.= sanguinis pretium tui.

Age, quod dedisti, recipe. *Iam vixi satis.*

â¤line=2360â¥ \@Ie.= Iugulanda talis! talis a gladio cadat!

Gladio paterno! quis satis menti imperet?

\@M.= *Quod ante mortem* (fateor ingenue) *tuis*

*A te peremptis liceat inimicis frui;*

*Minuit dolorem mortis.* \@Ie.= Vt loquitur ferox?

â¤line=2365â¥ Altera puella similis in terris datur!

\@Men.= *Patriae, triumpho, quique donavit, Deo*

*Libens meum propino sanguinem* \@Ieph.= Meum

Mallem. \@M.= *Necis visaeque Dominus in meo*

*Sua Fata sanxit. si recusem, ne malum*

â¤line=2370â¥ *In te, Pater, refundet; is demum est timor.*

\@I.= Quis mea rigore membra connectit chalybs

Durisque venis subitus inserpit silex!

Agnosco VOTUM Venio, Numen ad manus

Victoriam favore divino datam

â¤line=2375â¥ Corripere luctu sordidatos, est nefas.

Erigite Signa. Miles increpa tubam.

Vexilla fluitent. primus armorum nitor

Incendat auras. scuta conflictu sonent.

Renovet triumphum classici festus fragor.

â¤line=2380â¥ Hilari fidelis gaudet obsequio Deus.

Exstruite saxum surgat ex clypeis pyra.

Vibratus ensis liberet voti reum.

\@M.= Nisi sim scelesta precibus, hoc unum precor

*Liceat bimestris lucis usura frui.*

â¤line=2385â¥ *Dimitte me: dum luna bis peregerit*

*Revoluta cursum; cum sodalibus meis,*

*Me virginem sine prole morituram, super*

*Nemorosae plangam montium.* \@Ie.= Quid abnegem

Et haec, et hoc, et a Parente, et ultimum

â¤line=2390â¥ Poscit. minusne supplici possum dare?

Dilecta vade;

\@Sodales Virginis Menulemae.=

\@Rachel.= Te te sterilem in limine mortis

Plangimus omnes plangite Nymphae.

\@Sodal.= Flemus casus, Menulema, tuos

â¤line=2395â¥ Virgo nimis ah nimis infelix

Nata an genitrix magis infelix.

Miseranda magis. Nata et Genitrix

Nimis infelix, miseranda nimis.

Genitorque magis.

â¤line=2400â¥ \@Rach.= *Non tu populo dabis electo*

*Sobolem optandam. neque venturum*

*Mater facies properare Ducem.*

\@Sod.= Virgo nimis ah nimis infelix.

*Per te nunquam Rex ille suis*

â¤line=2405â¥ *Promissus adest.*

\@Ieph.= Vadit ecce, nec timet.

I magne maeror Matris, I, luctus Patris

Rediture maior. iterum in antiquum ruo

Graviore fluctu absorptus. affectum induo

â¤line=2410â¥ Quem non decebat exuisse en, exprobrat

Natura duro pectori, et lacrymae cadunt.

Iustum revolvit pondus in sinum dolor.

Quam paene patrias caede maculavi manus!

Gladium reconde, iam satis magnum nefas

â¤line=2415â¥ Nudasse fuerit. rursus arma pendeant.

Deiicite vultus muta torpescat tuba.

Deflebit haec in collibus funus suum.

Ego in cubili plura secreto gemam.

\@Chorus Militum.=

*Iephtiaden Menulemam gaudia triumphi conturbantem.*

@Miserans\.= \@Damnans.= \@Excusans.=

@Chor\. Mis.= Rerum magne Sator, quas patimur vices?

AErumnis hominum quem statuis modum?

â¤line=2420â¥ Quantum oculi nefas hauserunt refugi?

Ergone belli prosperum

Virgo stitit unica cursum!

Horrendas facies vidimus horridi,

Iephtias ac Iephte vultu pallente steterunt:

â¤line=2425â¥ Qualis aspecta riget a Medusa.

@Chor\. Exc.= Ac si Gorgoneae mutassent ora cerastae,

Bello actum nihil est, sistite, milites.

Currus laurigeros, sistite fercula.

Invida, pro, quantum foedarunt Fata triumphum!

â¤line=2430â¥ Duros iste labores

Terminus: haec merces finem improvisa coronat?

Hostibus exitio caesis lugere iubemur.

Ecce, virum lituos Cybeleia tympana turbant.

Gradivi cantum fregit Berecyntia buxus.

â¤line=2435â¥ Castra natant lacrymis. victriceis vertimus hastas.

@Chor\. Mis.= Solida in Terris nulla voluptas.

Vitiant subiti gaudia luctus.

Modo sol ridet: modo sub nebula

Tenet obscurum luridus aether.

â¤line=2440â¥ Dulces amato melle madent favi.

Trepidant veneno vina suffuso.

Rosa verna acutis cingitur spinis.

Fulcra regnorum sua frangit aetas.

Chloridis regnum populatur aestas.

â¤line=2445â¥ \@Chor. Dam.= Semper prima malorum

Femina radix.

Omneis laetitias corrumpit; et improba terris.

Securum nihil esse sinit.

Mulier doloso ludit affatu:

â¤line=2450â¥ Speciosa blando laedit obtutu

Tacito proterva fallit accessu.

Inopina solo perdit occursu.

Debuit armatis occurrere!

@Ch\. Exc.= Quidquid peccavit, fecit tamen inscia virgo.

â¤line=2455â¥ \@Chor. Dam.= Obvia facta nocens.

*Debuit armatis occurrere!*

Evagari, curiosae crimen est inertiae.

Profuerat servasse domum:

Stamina deproperasse colu:

â¤line=2460â¥ Cur non ornavit lauro florente quasillos?

Aut lanam distinxit acu?

*Debuit armatis occurrere!*

@Ch\. Exc.= Fortunae potius ludum plectamus iniquae.

Illa quippe miscuit

â¤line=2465â¥ Tristia subsultans bello ludibria, totum

Delictum Menulemae

Est amor, inque Patrem cognato ex pectore fusus.

@Chor\. Dam.= Ideo puellis comitata princeps

Debuit armatis occurrere!

â¤line=2470â¥ Exspectare patrem poterat sub limine virgo;

Dum clypeo fulgens gressum intra tecta tulisset.

@Chor\. Exc.= Magnae virtutis alumna est.

@Chor\. Dam.= Et magni caussa doloris.

Occidat offensi voto damnata Parentis.

â¤line=2475â¥ Ad gladios properavit ipsa.

@Ch\. Exc.= Mitius ah non hoc Menulemae vita meretur

De forma taceo pulcrae succumbat et hostis.

Cui nocuit nisi Virgo sibi?

@C\. D.= Omnibus nobis adimit triumphum,

â¤line=2480â¥ *Debuit armatis occurrere.*

Intereat: num femina tanti est?

Sed et ipsa in tae dia vitae

Sponte videtur agi.

Iugulo parata est aliena suo

â¤line=2485â¥ Vota piare.

@Ch\. Mis.= Non ita. Crudeleis remove Busiridis aras.

Nesciat humano signatas sanguine Maspha.

Adeste Socii. facinus infandum patris

Prohibete. Natam manibus eripite impiis.

## 21. ACTUS IV.

## 22. SCENA I.

*Agon primus Iephtae, secum luctantis ex amore naturali in filiam, voto
immolandam.*

\@Iephte.=

â¤line=2490â¥ HIc hic dolore me fremens pascam meo,

Abscede turba. nemo testis audiat

Lamenta, quae mens intus irrequies coquit

Soli vacabo conscius moesto mihi.

Mecum ipse solus Fata disquiram mea;

â¤line=2495â¥ Penitusque curas exigam aerumnabiles.

Ergo ut dolorem peius insolito modo,

Eram hac petendus! Gnata sistetur Patri.

Vt immoletur; et immoletur a Patre!

Quales iugalem constitistis ad torum

â¤line=2500â¥ Genii infideles nuptiarum praesides!

Hoc est, per ipsa viscera ad victoriam

Ire, et triumphos sanguine infectos suo.

Menulema sic necanda! sterilitas fuit

Optanda potius. uxor in luctum mihi

â¤line=2505â¥ Foecunda, tristeis peperit inferias sibi.

Minus improbanda Posteris; certe minus

Horrenda caedes, quam quis iratus facit.

Hic lacryma mergit iram: et invitus neco.

Quam bene paternas exsul aedes fugeram.

â¤line=2510â¥ Hostile Tobi tutius pressi solum;

Medias et inter miles erravi feras.

Nunc laudo fratrum iniuriam. pietas erat,

Eiicere sic me. reditus in poenam fuit.

Vtiliter olim pulsus, inventus male,

â¤line=2515â¥ Peius reductus, pessimum Fati genus

Sortitus, omneis scando miserorum gradus.

Quid anime luges? ora cur fletus rigat?

Eheu! tot in praesepibus balant domi

Pastu nitentes, mugiuntque victimae;

â¤line=2520â¥ Nec aratra passae, colla nec tritae iugo.

Et prima venit filia in Patris manus

Mactanda! Vivat illa, vivat. si potest.

Cur innocens non possit? addicta est neci

Quo scelere meruit ferre supplicium? tuo?

â¤line=2525â¥ Inique Iudex: nullus alieno perit.

Suo? recense. quale peccatum est amor,

Et in parentem? non decebat obviam

Cum tympanis ivisse Genitori suo!

Fato imputetur: Quid furens culpas dolor?

â¤line=2530â¥ Quisquamne Fatum sontis alterius luit?

An ipse Fatum, quale passim fingitur,

Agnoscis ullum? siste propositum ferox.

O Sors acerba, Sors iniqua, Sors gravis!

Capitale bellum siquis adeunti mihi

â¤line=2535â¥ Dixisset; audi Iephte: in hostili globo

Ammonis arma sperne et atroceis minas:

Cavebis autem filiam haec Scylla est tua.

Hic scopulus improvisus; hoc franges ratem:

Num credidissem? cuius explevi bono

â¤line=2540â¥ Duri labores Martis? explentis malo.

Libera tyranno patria proiecit iugum.

Hoc ense fusus host is in campo iacet.

Egomet sub isto sternor, et totus quidem

Ideone vici, ut vincerer quidquid solet

â¤line=2545â¥ Adimere luctum, caussa fit luctus mei.

Alii fruentur pace sub ficu sua:

Sub vite mustum dulce securi bibent.

Miser ego solus, sub cupressu lugubri,

Vespillo demens funus exustum rogo

â¤line=2550â¥ Deflere cogar. finge, consortem tori

Fatis vocatam claudere extremum diem:

Quaenam illa tam crudelis immiti proco

Nutum elocabit Mater. ut fiam gener?

Quaenam illa rabidi cupiet amplexus viris

â¤line=2555â¥ Quae parricidae parere truculento volet?

Athamas videbor mentis emotae novos

Passus furores utque silvestrem feram

Vitabit omnis populus, includar specu:

Vbi nec videndus, nec videns nec mortuus

â¤line=2560â¥ Nec morte honesta dignus, et vita minus,

AEvum pudendis obsitum aerumnis traham

Dum res adhuc est integra, et puras manus

Nondumque tinctas sanguine ad coelum levas:

Compesce motus, te prime vecordem impetum.

â¤line=2565â¥ Exempla scelerum non ferendorum effera.

Quaecunque. Tauri frigidum tulit iugum,

Videre Minyae, Phasis agnovit sua;

Ab usque ponto vecta Maspham transferes!

Truncare ferro virgines, est Colchicum.

â¤line=2570â¥ Mandare flammis liberos. est Colchicum.

Pietatis umbra tegere, plus quam Colchicum est.

Medea faciat, noxium AEetae genus.

Odium professa est. ira dictavit necem,

Tu Pater es, et amas. nominum istorum nihil

â¤line=2575â¥ Caedes et arma spirat amplexum petunt.

Quid istud autem! quod cupis factum modo,

Mox execraris! latet in alto aliquod malum

Ferale, dirum triste, reticendum, latet.

Sacrum paratur, quo litans fiat sacer.

â¤line=2580â¥ Atqui teneris. Numini franges fidem?

Servare certum est. stante voto, Filiam

Mori necesse est, non necesse est vivere.

Pro sancto pietas! siccine exonerat tua

Sese Religio? Virgo transfusam luat

â¤line=2585â¥ Supposita culpam. sequere naturam ducem.

Maneis, opinor, quisque patimur, sed suos:

Vt quodque corpus vivit anima, sed sua.

Si vindicas promissa; non a filia,

A te inchoandum est quod quis intrivit sibi

â¤line=2590â¥ Exedat. in alium proprius error non fluit.

Voto cruenti Gnata succedet patris.

Gnataene Fato deinde succedet pater!

Bis es scelestus. dum scelus vitas, facis.

Alia piabis victimam qua victima?

â¤line=2595â¥ Libido dirae tanta si regnat necis,

Tenerumque furere fortis in sexum potes:

Aude aliquid ultra. maius ultra aliquid datur?

Non sunt sorores. est tamen coniux tibi.

Cur non et illam, tanta si pietas movet,

â¤line=2600â¥ Imponis Arae turbidis raptam comis?

Non prole fultam duplici quereris Domum:

Et nec vel unam cernere in vivis potes.

Quid dicet Orbis huius auditor necis?

Qua maria Titan intrat aversus via,

â¤line=2605â¥ Remeatve multo lampadem rotans salo.

Remeabit autem lentius solito reor.

Horrore visi sceleris, et condet diem.

Nata interempta, iure plectet, quo potest

Natura vindex iura temerantem sua.

â¤line=2610â¥ Macilenta pingui fallet in gleba seges,

Trapeta baccae, praela fraudabunt botri.

Vbera caducae sicca praebebunt boves.

Armenta violens tota populabit lues.

Vmquamne (cunctas consule Aras et focos)

â¤line=2615â¥ Audita more est victima humano loqui!

Induere vittas, ipsa quas fecit sibi?

At in supini monte vasto Moriae,

Respicere fatum moneor Isaaci nepos.

Propositus ingens olim in exemplum puer:

â¤line=2620â¥ Nunc sit puella. subeat imitatrix vices.

Etiam subibit: te modo Heroem probes.

Cur ad meam rem, filium Sarae cito?

Exempla distant. nil tibi prodest avus.

Ideo Tharaiden vox aperta huc impulit.

â¤line=2625â¥ Ideo probari dexteram satis fuit:

Ideo repressit ales aetherius manum.

Ideo insolenti tristis Holocausti Sacro

Successit aries cornibus plangens vepres.

I nunc, et aemulare Maioreis tuos.

â¤line=2630â¥ Si sana mene est, parce ferro: si furis,

Iam nunc sacrilegum devove Diris popam.

Sacrilegus autem est vota persolvens Deo!

Spectate vestrum Iudicem cives mei:

Spectate Iephten, specimen egregii Ducis.

â¤line=2635â¥ Gnatae ut pius sit, in Deum fit impius.

Mactetur ergo, crimine ac culpa vacat.

Tanto offeretur gratior pura Hostia.

Offerre vetitam lege, maculosam velis!

Si iura spectes, Gnata iam non est tua.

â¤line=2640â¥ Devota comburatur. est tamen mea

Quia devoventis. an alieno crederem

Melius litari? dona stant propriis bonis.

Heu, Gnata miserum, Gnata, quo trahis Patrem.

\@Chorus.=

Quo quo tandem verget amari

â¤line=2645â¥ Pectoris aestus? nondum vis est

Superata mali. luctatur adhuc

Natura potens. quando nec uno

Quercus ab ictu percussa cadit

Animo radix altior haeret.

â¤line=2650â¥ Dolor alternat, variatque color.

Vultu non est unus in uno.

Omnes capit et retinet nullum.

Niger albescit, pallidus ardet.

Sive est pietas iam, sive furor;

â¤line=2655â¥ Erit alterutro iustius insons.

En, ut luctu fractus anhelat.

Lumina quaerunt fessa quietem?

Labar in sellam pendula cervix.

Miseris propria est ista voluptas;

â¤line=2660â¥ Nimio tandem maerore frui.

Premit in somnum, quod mole premit.

O si mite hoc Superum munus

Penitus totos permeet artus.

Plerumque vigil sua tormenta

â¤line=2665â¥ Nutrit, et igni pabula praebet.

*Ad placidum somnum moesto Iephte conciliandum.*

\@Cantilena.=

*Huc o Iuvenis, quem cura fugit:*

*Qui caestra fugas inimica tibi:*

*Pede suspenso, Sopor alme, veni:*

*Grata molesti pausa doloris:*

â¤line=2670â¥ *Saltem modicam succute pennam.*

*Profit Iephtae, carmine laudeis*

*Iterare tuas. Per te reficit*

*Durus rastros et aratra labor.*

*Aurea vitas sceptra potentum.*

â¤line=2675â¥ *Structaque Pario moeni a saxo.*

*Et marmoreis turribus arceis.*

*Nullo pretio, munere nullo*

*Venalis emi: muneris ipse*

*Nomen inempti pretiumque subis.*

â¤line=2680â¥ *Facili passu septa coloni*

*Pauperis intras, humileisque casas.*

*Gaudes iuxta frigus opacum*

*Trepidantis aquae posuisse caput.*

*Vbi per conchas fluit unda loquax*

â¤line=2685â¥ *Leni ripam murmure pulsans,*

*Suavius illic requiescis, ubi*

*Est nulla domo ianua tota,*

*Prohibens motas stridere fores.*

*Vbi colloquitur fraxinus orno.*

â¤line=2690â¥ *Populus alno: silva arboreum*

*Modulante melos.*

*Seu vis dici librata quies;*

*Seu iucundae libra quietis:*

*Hominem titulo pascis utroque.*

â¤line=2695â¥ *Sine luce vides: teque videndum*

*Etiam caecis intime praebes.*

*Sine nube pluis, membraque strato*

*Composta rigas, caespitis horror,*

*Duraque Geticis nivibus rupes,*

â¤line=2700â¥ *In Chaoniam mutatur avem;*

*Plumaque fovet, qua nullus olor.*

*Bene dormit enim, male qui dormit,*

*Neque se sentit male dormire,*

*Falcem retinens messor in agro*

â¤line=2705â¥ *Stertit medias inter aristas.*

*Viridi subter fronde viator*

*Longa viarum breviora facit.*

*Dumque exigua coeli spatium*

*Contrahit umbra; reparas vireis:*

â¤line=2710â¥ *Taedia pellis, stadia acceleras*

*Mora neglectum compensat iter.*

*Te pennigeras moderante fides,*

*Avium citharae fila remittunt;*

*Ne rumpantur gutture rauco.*

â¤line=2715â¥ *Tamen ipsa tuum maria agnoscunt*

*Horrida numen. ventosa Thetis*

*Agitata Noto grave littoribus*

*Caput acclinat. fusum terris*

*Tacet omne pecus. Tu temperies,*

â¤line=2720â¥ *Tu iustitium commune, forum*

*Tollis iniquum: dirimis lites,*

*Iurgia placas arbiter aequi.*

*Languida durae mortis imago:*

*Sed nemo suo sic dissimilis*

â¤line=2725â¥ *Frater fratri, similisque fuit.*

*Tantum distans sanguine iuncto:*

*Quantum abludit thalamus tumulo,*

*Sponda pheretro. sibi commissos*

*Sponda remittit: quando pheretrum?*

â¤line=2730â¥ *Necis ac vitae brevis Horizon:*

*Statio aegrorum, portus egentum.*

*Quos cura movens excitat aestu,*

*Inter tumidos anchora fluctus:*

*Imoque latens corde saburra,*

â¤line=2735â¥ *Facis aequatis animum velis*

*Turbine motas ire per undas.*

*Huc, age, currus deflecte tuos:*

*Huc optatum lenimen ades.*

*Sparge papaver: super afflicti*

â¤line=2740â¥ *Vtraque patris quate Lethaeo*

*Rore madentem tempora virgam*

*Placidam noctem divite cornu*

*Fundens totum perplue Iephten.*

*Arce tetricas cerebri formas:*

â¤line=2745â¥ *Puraque tantum somnia ludant.*

## 23. SCENA II.

*Planctus Menulemae, eiusdemque Sodalium in montibus,*

@Menulema\.= \@Thamar et Rachel, cum Choro caeter. Virg.=

\@Menul.= Satis querelis, lacrymis satis est datum,

Fluxere pacti funeri nostro dies.

Bis luna crescens revocat occursu domum.

Favete Sacro. stare promissis decet.

â¤line=2750â¥ \@Rach.= Ne te, ne te, Menulema Soror,

Perfida lunae fallat imago.

Illa instabilis stabili lege;

Vacuo quoties occidit astro:

Fraterna petens oscula, novit

â¤line=2755â¥ Speculo faciem reparare suam.

Iterum furto luminis alba

Cornuque novo plena refulget.

Hominum quisquis semel occubuit;

Iacet aeterna nocte sepultus.

â¤line=2760â¥ Sopor oppressum nimis altus habet.

\@Men.= Lex una cunctis posita: *Migrandum est semel.*

Quando? quis istud curet? haut multum puto

Referre: citius anne serius. rosa

Numquid adolescens mane gratius fragrat

â¤line=2765â¥ Quam tosta sole, languida informis coma,

Animamque odoram vespere exhalans anus?

Favus et recentis spuma vini dulcius

Emissa summi fistula sapiunt cadi.

Coacta vappa est, quidquid in fundo latet.

â¤line=2770â¥ Dum chorea fervet, virgo prudens desinit.

Dum vita vernat, reddita ad nutum placet.

Animum paratum, nilque metuentem mori

Laudabit etiam, quisquis horrebit sequi.

\@Chor.= Quando lux subit ultima,

â¤line=2775â¥ Vrnaeque imperium citat:

Omni deposito metu,

Et vocis querulae mora;

Fatis ilicet obsequi:

Laudem perpetuam feret.

â¤line=2780â¥ Cum Parca increpuit fores,

Prompte ducere pessulum;

Signum est magnanimi incolae,

Nullo crimine pallidi.

Vltro sed ruere in necem:

â¤line=2785â¥ Contemptoque die, nigras

Noctes velle pati, nihil

Virtutis, Soror, arguit:

Praeter non miserabilem

Caeci funeris impetum,

â¤line=2790â¥ Dicatur timidus, licet,

Iussus qui refugit mori.

Virgo vivere quae timet,

Dicetur minus innocens.

\@Men.= Vixi: peregit nostra mature suum

â¤line=2795â¥ Fortuna cursum. caetera in Fatis sedens.

Lucifer ut agmen claudit astrorum ultimus:

Vesper ita nostrum claudit extremus diem

\@Th.= Hac te specie rapiant iuvenem

Vltima nentes fila Sorores!

â¤line=2800â¥ Tibi formosae, generique tuo

Optanda foret longior aetas.

Cur ante diem properas, properas?

\@Men.= Sua cuique fixa, nec movenda stat dies,

Accepto, qualemcunque supremam mihi

â¤line=2805â¥ Praefixit AEther. vos, quibus vesci datum est

Mortalis aurae spissiore pabulo;

Vos in senectam tendite. et nepotibus

Instate vestris nostra circuitu rota

Breviore scripta, destinatos temporum

â¤line=2810â¥ Absolvit orbeis, Vos, quod opto, longior

Nondum evoluto vita curriculo manet.

\@Rach.= Nulla venustae forma puellae

Nece tam subita digna perire est.

O Virgineae gemma Coronae.

â¤line=2815â¥ Cur, quaeso, mori properas. properas?

\@M.= Nihil usque durat. Omnia in Letum ruunt.

Rubigo caras denique et gemmas necat.

Adamas hebescit cumque beryllis onyx

Perit: et smaragdi pallet accisus decor.

â¤line=2820â¥ Ponamur ista nos quoque inter funera.

Quod enim puella morior, aetati parum;

Quod pro salute patriae, est iam plus satis

Non numerat annos, facinus hoc qui computat.

Ibo fideli pede remetiri viam.

â¤line=2825â¥ \@Chor.= Nescis, quo fugias, bona.

Nescis, atque ideo fugis.

Immansu eta petis loca:

Horror solus ubi situs

Miscet terrificum chaos.

â¤line=2830â¥ Nusquam regnat amoenitas:

Non illic Hyperioni

Obstantes platani virent.

Non assibilat abieti

Caro vertice populus.

â¤line=2835â¥ Quercum non hederae ligant.

Vtque est pronuba, brachiis

Non ulmus sibi pampinum

Nectit lenta tenacibus.

Porro dulcisonum nihil

â¤line=2840â¥ Brutis cautibus audias,

Flendi maxima copia est.

Sed non fletur Itys: neque

Moestis Lusciniae modis

Argutum queritur nemus.

â¤line=2845â¥ Illuc sat cito veneris

Praeceps, unde rediveris

Nunquam vallis inertium

Omneis accipit hospites:

Liber nemo remittitur.

â¤line=2850â¥ \@Men.= Vt calle recto non revertar. ad patrem

Vt me retardet frigidus leti pavor!

Si vitae initium; munus est; finis, lucrum

Erit, aut tributum: pendo Naturae meum

\@Rach.= Vides, ut altum porrigant coelo caput,

â¤line=2855â¥ Cedri ordinatae, sequitur arbos arborem

Imitata metam. \@Men.= Meta iam restat mea

Contingam ut istam, me cedri recte admonent.

\@Rach.= Hic ex superbo colle, qui dorso sedet

Alterius, arva late et umbrosas datur

â¤line=2860â¥ Despicere valleis, et recedenteis aquas.

Vis, hunc petamus? Hic in anfractus patens

Errore curvos prodigum excurrit nemus

Spirant amores frondium amplexus sacri.

Refert figuram cordis humani locus.

â¤line=2865â¥ Vis, hunc petamus? non procul sedes viret

Amoena Dryadum, grata Nympharum domus

Pumicibus antra structa propendent cavis

Vivoque topho garrit exsultans Thetis.

Etesiarum ludus irritat sonum.

â¤line=2870â¥ In hanc eamus. \@Men.= Ite. quo fausti pedes

Quo melior aura vosque laetitiae vocant.

Nostrum, Sodales optimae. in fine est iter

\@Rach.= Hic viola spargit purpuram; hic calthae nives

Vis, has legamus? quin corollam plectimus?

â¤line=2875â¥ \@Men.= Servate in usus funeris nostri decens

Caput hostiarum vitta cingit rectius

\@Rach.= Audi volanteis Virgo silvarum oscines

Audi: palumbes atque turtur adgemunt

Tuo utique Fato. queritur in ramis sedens,

â¤line=2880â¥ Multasque Aedon flebileis miscet fides.

Te, credo, deflet \@Men.= sinite nemorum psaltriam

Iniurias deflere corruptam suas

Me nemo laesit: nec trucidabit Scytha.

Dilecta cari moriar in Patris manu.

â¤line=2885â¥ \@Rach.= Quot aura floreis mitis afflatu fovet!

Quanto lepore spiritus fundunt suos!

Sed hos cadaver non odorari potest.

Nam calva nullas depilis nareis habet.

\@Men.= Florem sub umbras alterum mecum feram.

â¤line=2890â¥ Me sequitur illibata Virginitas mea.

\@Th.= Tangis iusti signa doloris.

Et adhuc madidas lacrymis caussas

Moreris virgo, nimiumque memor

Nominis huius. Moreris caelebs,

â¤line=2895â¥ Nullumque virum factura patrem.

Non te ad thalamos comitata parens

Quatiet grato lampada fumo.

Non flammeolo caput obnubet:

Neque dispositos finget eburno

â¤line=2900â¥ Pectine cirrhos. non blanda tuis

Suprema genis oscula ponet.

Nullo aptabit cingula textu,

Vndique fulvis sparsa pyropis

Non fasciculo stringet odorae

â¤line=2905â¥ Vbera myrrhae,

\@Men.= Abeste thalami. nulla iam taedas moror.

Cessit cupido prolis, Hymenaei, tori.

Sponsi, mariti: quidquid usquam est nubere,

Parit iste nullos uterus heredes mihi.

â¤line=2910â¥ At fama Leti pariet aeternum decus:

Menulema melior sit Rebecca, vel Lia,

Vel Matre Sara! pulvis hae tamen iacent

Dudum sepultus. quantulum est, quod plus habent!

Properata fieri Fata genitricem negant

â¤line=2915â¥ Saltem et Rachelis fugiet a nobis dolor,

Sudore fortis empta septenni viri,

Fatale Matris nomen emit carius

\@Th.= Montis in huius parte sinistra,

Quae populeo tegitur luco;

â¤line=2920â¥ Memini auditur blanda iocosae

Vocis imago. Dea praesaga

In rupe canit, non inferior

Voce Sibyllae. saepe probavi

Cum matre mea. Garrula Nymphe

â¤line=2925â¥ Repetita quater verba volutat.

Toties saxi latus incussum

Gutturis ictu, varios inter

Resonam fluctus macerat auram.

Scandimus illuc?

â¤line=2930â¥ \@Men.= Promissa Patri dedimus certa.

Horum ex alto Triviae coelo

Reditum clare nimis insinuant

Decidit Echo.

Illa bicornis, clara reflexi

â¤line=2935â¥ Solis imago, Cynthia gemino

Mense peracto vellicat aurem,

Non minus omni concava valle.

Vnde resultant verba loquenti se

Menulema redi, clamat ab alto.

â¤line=2940â¥ Hinc mea veniunt Fata, citamur,

Menulema redi.

\@Chor.= Siste claram luna bigam: siste tauros Cynthia.

Nescia innocentis urges Fata dura virginis.

Plena nam si fratris igni tota sparges lumina:

â¤line=2945â¥ Mater et cum patre Nata lumen amittent suum.

Flecte retro Luna cursum: verte currum Cynthia:

Astra ne notent regressum, falle tecta nubibus.

Ex triformi sume vultum, qui placet Latoniae:

Cum sagittis et pharetra, cumque lyncis tegmine.

â¤line=2950â¥ Finge te sopore mersam constitisse in montibus:

Quomodo olim constitisti rupe sub pastoria,

Dic, subactam te retusis vanuisse cornibus:

Ceu globus telluris atrae maior intercesserit.

*Siste claram Luna bigam: siste tauros Cynthia.*

â¤line=2955â¥ Ex tuis, ah, si iuven cis fiat unus hostia:

Vt redempta liberetur vita Nymphae dignior;

Ore, forma, laude, fama, moribus pulcerrima.

Illa Nympha qui vocetur, si petas, est Iephtias.

Quae tuis Dictynna quiret surrogari mensibus:

â¤line=2960â¥ Inque coelo prima stellas et choreas ducere.

Heu. macello destinatura a parente barbaro.

Impedi crudele votum. sola posse diceris.

*Flecte retro Luna bigam: siste tauros Cynthia.*

Pareant sic Noctilucae cuncta semper sidera.

â¤line=2965â¥ Sic tui vultus labores semper aera mitigent.

\@Rach.= Haec scatebra fontis vivit: et tu vis mori!

\@Men.= Satis superque vixit illa, quae Patri

Patriaeque et animum et corpus impendit suae

Moriamur: hoc natura sic natam monet

â¤line=2970â¥ Moriamur ultro: Patris hoc Votum iubet.

*Moriamur, ut vivatis.* hoc Pieras docet.

\@Chor.= Tuo, dolenda Virgo,

Cur usque et usque in ore

Tam foeda larva mors est?

â¤line=2975â¥ Ferale, turpe, saevum

Fuge nominare Monstrum.

Nullos habet capillos.

Nullo rubet colore.

Oculo carens utroque

â¤line=2980â¥ Nec se tuetur ipsum.

Vacuo nitore lucis

Binos profundus implet

Sub fronte terror orbeis.

Est auribus caducis:

â¤line=2985â¥ Est naribusque truncis

Fossae, loco genarum,

Altissime recedunt.

Imago dira toto

Rimas agente vultu,

â¤line=2990â¥ Divertit a figura:

Fractique vasis instar

Hians tenebricosi

Diducit oris antrum:

Dentesque monstrat albos.

â¤line=2995â¥ Isti puella Monstro

Inauspicata nubes

Rubentibus, venustis,

Quos noster Orbis offert,

Sponsis valere iussis!

â¤line=3000â¥ \@Rach.= Vt murmurantis lympha rivuli salis

Vt e liquenti bulla consurgit vitro!

Vt gratus aures lene titillat sonus!

Sed esse Maneis interim surdos scias.

\@M.= Sed habere sensus Interim et Maneis scias:

â¤line=3005â¥ Quam sumus avari Solis huius et aeris!

Est alius aer, alia lux post funera.

Non astra cernam vetera? spectabo nova.

Nemoris beata restat Elysii plaga:

Haut dubie et undis limpidi fontes erunt.

â¤line=3010â¥ Quos inter unus luce vitali madet;

Liquidoque purum fundit argento diem.

\@Chor.= Quem mihi fontem memoras, aquarum

Digna crystallo meliore Nympha?

Amnis infernus, niger irreperto

â¤line=3015â¥ Qui vado glaucas meat inter ulvas,

Tristis exhalat nebulas palustres:

Sordidum foetens trahit unda limum.

Ductilis gurges novies refuso

Exitum functis negat umbilico.

â¤line=3020â¥ Hinc et hinc pendent fruticeta rara.

Vtque sunt nubes vacuae, dolosos

Omnis in fructus mala pallet arbos.

Turpis autumni color est inanis.

Tincta vicino Styge poma trudit.

â¤line=3025â¥ Carpta fumosum in cinerem fatiscunt.

Insidet ripae fine fine longum

Agmen umbrarum. populum silentem

Nundinas mortis celebrare credas.

Multa quam, Bruma fugiente, terras

â¤line=3030â¥ Quaerit aestivas, volucrique nimbo

Obtegens Solem glomeratur ala.

Pars adhuc lactis memor et mamillae,

Pars adhuc caldis in humata membris.

Pars inaequali tumulata campo.

â¤line=3035â¥ Magna pars una tumulanda fossa.

Portitor canus, stat in antecessum

Iam ferox naulum dare non habenti,

Torquet huc illuc oculos minaceis,

Et manus iactat, metuique gaudet.

â¤line=3040â¥ Donec exacto vetulus triente

Nauta; per Lethen madidaeque noctis

Fusiles spumas; titubante Cymba

Hos modo acceptos, modo vectat illos,

Sparsa fatalem fluvialis alga

â¤line=3045â¥ Impedit remi subigentis uncum.

Sic Avernalis per opaca stagni

Vectus, ut quisque est animosus, horret

Dispares formas, simulacra Leti:

Tum tenax viscum renuentis undae

â¤line=3050â¥ Molliter scindi, stupidumque Mundum.

Huius obscaeni senis intuendi

Tam cita, o nunquam veniat cupido:

Nec Lacum talem cupias natare.

\@Men.= Figmenta sunt haec, aliud atque aliter Patres,

â¤line=3055â¥ Docuere nostri spatia camporum Deus

Amoeniora, lucidas sedes piis

Secrevit umbris. has paciscar hostia.

Gaudete mecum, *Vado pro vobis mori.*

Meamne patiar esse suspectam fidem?

â¤line=3060â¥ Fortasse Genitor metuit. occurram neci.

Non est, quod ad me veniat. abrumpo moras.

Ignavia est, ad Fata timide repere

\@Rach.= Retinete, tentat exitum: elabi cupit.

Obstate et humeris: dumque descendam iugo

â¤line=3065â¥ Continge supplex genua luctantis Thamar.

Stipate malis; floribus cinctam obviis

Fulcite. virides sepiant frondes viam.

Prohibete gressum lacrymis, precibus, mora.

Ne fidite illi. mente commota est: furit.

â¤line=3070â¥ \@Tham.= Per te, per te, lactea cuius

Vbera suxti: nostra, precamur,

Menulema mane. parce parenti.

Parce coaevis sic nos igitur

Dura relinques? reditura domum

â¤line=3075â¥ Multos uno funere perdis.

Saltem lacrymas aspice nostras.

Tu quoque, quae iam fluctu attonitae

Ebria mentis, triste videris

Spernere Letum, fortasse gemes:

â¤line=3080â¥ Sed sero nimis, Vadimus umbras

Visere nigras. quota maternum

Redit in gremium?

\@Men.= Quid me tenetis? Genitor accinctus vocat.

\@Rach.= Morieris insons? sic? et ab amica manu?

â¤line=3085â¥ \@Men.= Ergo perire malim ab inimica nocens!

\@Rach.= Facies nocentem. \@Men.= Vota dum reddit Deo!

\@Ra.= Pius impia sibi quae vetat reddi Deus?

\@Men.= Promissa solvi lege marmorea iubet.

\@Ra.= Cruenta nunquid culpa promitti potest?

â¤line=3090â¥ \@Men.= Placuisse votum Numini eventus docet,

\@Ra.= At displicere pariter insontis necem

Ab usque Abelis sanguine et poenae docent.

\@Me.= Mutata caussa est \@Ra.= Caussa, quae sceleri datur?

\@Men.= Litari ad aras sancta Relligio petit.

â¤line=3095â¥ \@Ra.= Humana caedes tale nomen non capit.

\@M.= Me Fata poscunt; non bidentem, non bovem.

Qui nostra in utero membra compegit; rogo

Reficere in ipso torrida et tumulo potest.

Quid video? qualis animum inundavit color?

â¤line=3100â¥ \@Ra.= Viden, ut repente Virgo flammetur genas!

\@M.= Quid patior intus? \@Ra.= aestuat scisso sinu:

Se seque maior exilit. spargit comas.

\@M.= Trahor in futurum, fitque praesens, quod procul

Positum est ab oculis. \@Ra.= Mente concepit Deum,

â¤line=3105â¥ \@M.= Fugiunt tumultus. moeror ignavus fugit;

Curaeque tristes et trucis Leti metus.

\@Ra.= Agitatur. ore et lumine absistunt faces.

\@M.= Mandata Patris gestit animus exsequi.

\@Ra.= Confusa facies ardet. afflata est. color

â¤line=3110â¥ Subito recedens variat. ora nil sonant

Mortale. \@M.= Certus orno seclorum ingruet.

In his et Annus ille, Mensis ac Dies:

Qua montis uno in latere VIRGINEA CARO

Pendebit immolanda. *Mundi victimam,*

â¤line=3115â¥ *Mundo priorem, Virgo natam Virgine*

*Praecedo* series tota conspectum subit.

Feralis arbor sanguine effuso rubet.

Praecipio cuncta. sic amans. sic innocens,

Sic virgo mecum occumbet. est tanti mihi

â¤line=3120â¥ Sequenti AEvi nobilis praesensio.

Portendo Lytrum. funeri Funus meo

In nititur coeleste. *Mirandae necis*

*Vivax imago, mysticos Maneis gero.*

*Agone in uno contrucidamur duo.*

â¤line=3125â¥ Vtriusque Fatum Genitor absolvet suus:

Alterius urgent iussa; sed Votum mei.

*Imus,* Sodales, *imus ad Patrem.* mori.

Non est novum, sed caussa moriendi nova est.

\@Th.= Evasit. ulnis lubrica explicuit manus.

â¤line=3130â¥ Cohibere virtus nulla potuit impetum.

Celerate passus. assequi si non datur;

Saltem decorum fuerit elapsam sequi.

\@Chor.= Rupit teretes ut cerva plagas

â¤line=3135â¥ Rabie infesta latrata canum.

Volat, ut turbo verbere tortus,

Spacio indulgens, sistique negans:

Donec in orbem saepius actus

Seque et puerum verterit orbis.

â¤line=3140â¥ Fugit, ut nervo canna soluto,

Illa per auras stridula, ventos

Sua post celeres terga relinquit.

## 24. SCENA III.

\@Iephte evigilans.=

VBi sum? gravi sopore mersus ubi fui?

An, quae frequentes moesta voluimus diu,

â¤line=3145â¥ Simulacra mentis reddit in somno quies?

Quidquid negastis lumina, invito sopor

Ingessit ultro. Vidi et agnovi meam,

Tanquam per umbram. vidi et agnovi tamen.

Menulema, quanta et qualis, ante oculos stetis

â¤line=3150â¥ Virgo per alta montium, cava vallium,

Inambulando carpit huc illuc vias.

Plangente coetu: *Tene fraudari viro*

*Te nuptiarum gaudiis sic eripi.*

*Nondum explicatae flore pubentem rosa!*

â¤line=3155â¥ *Nec posse sancti pignore adiecto tori*

*Desideratum semen electi Ducis*

*Ortumque matur are; quo citius suum*

*Toties Avis promissus invisat genus.*

*Heu sterilis, infoecunda. sic obis diem,*

â¤line=3160â¥ *Vitamque perdis ante tempus: quam tuae*

*Proli parens futura debueras dare!*

Haec inter udas fletus asper sit genas.

Flevere cunctae. caeterum proles sibi

Animosa constat. Triste decretum necis

â¤line=3165â¥ Adurget ipsa. Virgo constituit mori:

Et tu vetabis! patris exspectat manum:

Tu retrahis invitante tanto mollior!

Intrepida nudo debitum collo tuum

Exposcit ictum: at ipse cunctator ferox

â¤line=3170â¥ Dubitas ferire? dubito. quia sunt somnia.

## 25. SCENA IV.

*Lucta ultima, et victoria Iephtae, paternos affectus substernentis.
Voto Religionis.*

\@Aodus.= \@Iephte.= \@Chorus.=

\@Aodus.= Supreme iudex: nuncium laetum affero.

\@Ie.= Effare \@Aod.= Rediit filia incolumis domum.

\@Chor.= Genitoris istum moeror inclusus fugit.

Auresque dictis sauciasse tristibus

â¤line=3175â¥ Ignorat amens. \@Ie.= Quando? \@Aod.= proclivi rota

Iaciebat umbras Sol nec omnino breveis,

Nec longioreis. vesper urgebat diem.

Vix media fluxit hora. quod monstro mihi

Est simile visum, Virgo quas comites habet,

â¤line=3180â¥ Plorant, \@Chor.= Ab ima sede convulsit iecur.

\@Ie.= Et illa? \@Aod.= Ridet CH. Risus hic lacrymas ciet,

Quo more florens Iris in pluvias abit.

\@Aod.= Trepidant, gemunt, queruntur amplexae Lares,

Haerentque lateri seque secerni negant.

â¤line=3185â¥ Vt si columbas fulva cum nimbo ruens,

Agat ales in cubile: consuetis, licet.

Sedeant receptae trabibus; horrescunt adhuc,

Atque ex priore contrahunt pennas metu.

\@Ieph.= Et illa? \@Aod.= Tristeis erigit, trepidas fovet.

â¤line=3190â¥ Solatur omneis. \@Chor.= O cicatrix! o novum

Geminumque vulnus. \@Aod.= Vna formidat nihil;

Moeroris expers. \@Chor.= sed Patrem moestum facit.

Vt sileat ipse; loquitur in vultu dolor.

\@Aod.= Ac vix reversa limen attigerat; novas.

â¤line=3195â¥ Vestes poposcit; non peregrini maris

Spuma nitenteis; non laboratas colu

Gemmante: quasve pecten illuso vagus

Discrevit auro. Mater, aiebat rogans,

Da concolorem sanguini tunicam meo.

â¤line=3200â¥ Da deinde et albam. lilio ac rosa induar.

Nunc nunc, rubere nuptialem, nunc decet

Candere totam. tempori aptetur color.

\@Ieph.= Nunc, nunc nigrantem sume centonem miser.

Miserande lephte. \@Chor.= carus asperget cruor,

â¤line=3205â¥ Facturus omni digniorem purpura.

\@Ie.= Vt ego trucidem! quod. CH. Voventem quod decet,

\@Ieph.= Quod genui, in ignem nostra porriciet manus!

\@Chor.=, Vi nempe pacti. rigidus exactor Deus.

Votum lituras nescit humanas pati.

â¤line=3210â¥ \@Ieph.= Timeo miser peracta. peragenda haut timens;

Peragam timenda! non ferunt libram parem

Cordis tumultus. semet oppugnant mala,

Quae fugio demens, rursus instabilis sequor.

Orbare fructu ventris uxorem potes!

â¤line=3215â¥ Te Gnata! utrumque prole! prolem coniuge!

Sponso puellam nubilem! sponsa virum!

AEtate iuvenem! debilem fulcro Domum!

Socia coaevas! et, quod antefero omnibus,

Vita innocentem! melius, ah, melius furor,

â¤line=3220â¥ Tibi illa Generum debeat prius, tibi

Caros nepotes. \@Chor.= Trahitur animus, et trahit

Discors, nec omneis unus affectas capit,

Diversa certant iura. pietatem dolor,

Pietas dolorem victa vincentem fugat.

â¤line=3225â¥ Vt cum rebelles carcere effracto ruunt

Venti, ac revulsum turbine invadunt fretum.

Dividitur huc illucque commotum mare:

Dubiumque pendet inter ancipites Thetis,

Pulsata fluctus; cuius AEolidae sequi

â¤line=3230â¥ Coacta partes sternat imperiis vada.

\@Ie.= Num ferro eodem sanguinem inimicum, et tuum,

Haurire poteris! facis, et exhorres nefas!

\@C.= Iterum laborat ac recrudescit dolor

\@Ieph.= In quae pudendus monstra, quasue fabulas;

â¤line=3235â¥ Transscribar olim, nullus immani reo

Parcet Tragoedus. quisque sontem sentiet,.

Aut faciet. omni vapulabit hoc caput.

Nocens cothurno. \@Chor.= Nulla diffidit sibi,

Aut in theatrum progredi Virtus timet.

â¤line=3240â¥ \@Ieph.= Audite, quotquot vitreas bibitis sacri

Iordanis undas: quotquot Arnon proluit,

Audite facinus tam cruentum, quam novum,

Quod omnis aetas haereat, nulla adprobet.

\@Chor.= Miretur omnis; nulla propterea improber,

â¤line=3245â¥ \@Ieph.= Accipite caeca fata, non caecis tamen

Commissa verbis; non inextricabili

Obscura gripho. clarius de me loquar.

*Myles profanus, carnifex pie impius.*

*Iudex inique iustus, invitus volens,*

â¤line=3250â¥ *Rebus bonis iratus, impatiens malis,*

*Victusque victor, immolavit hostiam*

*Similem immolanti.* Paene et ipse exhorreo

AEnigma tetrum. trepidat interpres sui:

Et cespitantem lingua destituit sonum.

â¤line=3255â¥ Mentis tribunal ipse formido meae.

Vix ille, in asta rupe, qui Sphyngem domans,

Faedus paterna caede. Thebanum manu

Sceptrum cruenta gessit, ac diros sibi

Ex Matre fratres genuit, hunc nodum explicet

â¤line=3260â¥ Perplexus ut non haereat primo obiice;

Doleatque vinci; forsan etiam gaudeat.

Mirerne, vasto quassa si tellus hier

Tremore! totum pondus inclinent Poli;

Pharetrasque vacuent mille fulminibus graveis;

â¤line=3265â¥ Audimur, anne ludimur? caelum tonat.

Externat animum subitus horror. sum reus.

Nocui, volendo iam nocere. pes labar.

Saevire ut adigam memet, encruis negat

Parere dextra. corpus invasit stupor,

â¤line=3270â¥ Qua me recondam sede? qua crimen tegam

Tantum caverna? Criminis nomen dabis

Voto? triumphi munus oblatum sacri

Obsignat iste titulus! ista Numini

Promissa seruas cultor animosus fide!

â¤line=3275â¥ Ignave, vecors, timide: iam segnis stupes!

Torpent solutis languidae neruis manus:

Ruptis trisulcae nubibus flammae micant!

Tonat omnis aether! nox timetur Oedipi!

Et quidquid animus fingit inconstans sibi?

â¤line=3280â¥ Si paenitet vovisse, et exequi piget.

Redde impetratae gratiam Victoriae,

Deus hanc ab alto misit. humana manu

Quid en imperactum dixeris? minimus labor

Pervenit ad te. vix poposceras opem:

â¤line=3285â¥ Vt subito in armis maior emicui, viros

Quasi in arma mecum sumpta centimanos trahem!

Sensi, recordor, ardui afflatum aetheris.

Redde ergo spolia cum tropaeis hostium,

In quae incidisti: redde in auxilium tibi

â¤line=3290â¥ Nimbos sonanteis et corusca fulmina,

Ventosque missos redde vulnera ac minas,

Pavidique cordis frigus excussum tibi.

Subeunda torto redde nodo vincula.

Substerne procurvatus Ammonis pedi

â¤line=3295â¥ Deforme dorsum tabe pingendas tua

Scapulas tyranno subice gestet manticam,

Gestet catenas populus in seruum redux.

Atqui serena fronte, ceu sidus novum

Bellorum in undis ac tenebroso lacu,

â¤line=3300â¥ Post Servitutis moesta fulgens nubila,

Squallore pulso, cara Libertas adest;

Glaucisque foliis vincta caesariem Salus.

Resupinus hostis calcibus terram ferit.

Pacis reductae latera pleno Copiae

â¤line=3305â¥ Opulenta cornu stipat, et dulcis Quies.

\@Chor.= Stant omnia uno capite pro cunctis dato

Dabis? at parata est Virgo resecandum dare.

\@Ieph.= Cunctaris anime nam quid eligas? nihil

Restare cernis. debiti pondus tui

â¤line=3310â¥ Expende *votum est.* siquid ulterius petis,

*Fatum est.* moras iniicere iam nullas licet.

*Actum est.* et, adversatur ipsa tibi salus.

Absolue luctam. daque vel tandem manus;

Manibusque ferrum: Gnara se ferro dabit.

â¤line=3315â¥ Sequor vocantem mollis Abrami nepos.

Sequor. fatenti crimen aliquantae morae

Parce; et lacertos esse morigeros doce,

Iam sum sacerdos totus eiecto patre.

Vnde novus iste cordis impulsi calor!

â¤line=3320â¥ Micat intus, ardet, urget, inspirat, salit.

Qua coeptum eatur, euge: cessatum est satis,

Nata carebo. nata in hoc est, ut ferat

Aliquando mortem. gloriam ex hac consequar,

Si morbus hinc letalis eriperet mihi:

â¤line=3325â¥ Quid me maneret, nisi remorsurus dolor,

Plebeius, ater, vilis: et Gnata tamen

Functa carerem. perdo nunc cum foenore

Vtilis Honesti. caussa quae luctum imperat,

Lugere prohibet. Omnia amittes simul:

â¤line=3330â¥ Famam, triumphum, filiam, mentem bonam.

Simul immo cuncta laude cumulabo nova:

Me, quod mihi carissimum est; post patriam,

Deum, salutem civium, Rem publicam

Habuisse longe. Sorte privata amplius:

â¤line=3335â¥ Audere debet, qui Magistratum gerit.

Mercentur alii victimas: ego genui,

Quod immolem. Menulema referat Manibus.

Vicisse lephten. hic sit hic testis cruor.

Sobole litavit ante me nullus sua,

â¤line=3340â¥ Sim primus ergo, torua ringatur, licet,

Natura, fiat. satius est coelo obsequi

Vel haec iubenti. patior, haut facio nefas.

Sed cur nefas sit? nonne vitam Numine

Repetente nostram, caussa vivendi perit?

â¤line=3345â¥ Cessare saltem ire censeri potest.

O qui coruscae lucis habitas in globo

Plenus tuimet: quique nubivagus supra

Nimbos curules graderis, ac tonitru ciens:

Pennigera late terga ventorum premis,

â¤line=3350â¥ Supreme Mundi Rector: e cuius manu

Vitae necisque iura et arbitria omnium

Disposita volui scimus. *Hanc olim meam,*

*Nunc immolandam, iure meliori tuam,*

*Transscribo prolem. Melius aeterno Patri*

â¤line=3355â¥ *Mactata vivet, quam superstes vel mihi,*

*Vel sibi, nequit perire donatum Deo.*

*Suscipe puella gratum odorem victimae*

*Facie benigna. nulla tanti adhuc stetit,*

*An aliqua pluris stabit? immensum quidem.*

â¤line=3360â¥ *Nescio quid in me; nescio, quid in Filia*

*Agatur. aliquid agitur hoc solum scio.*

*Non otiosum spiritum mente indui.*

*Horrenda per me seminat praeludia.*

*Imaginoso turbidum obtutu rotat*

â¤line=3365â¥ *Caligo sacra. video, nec video satis.*

Sed admovenda est denique Holocausto manus.

Cras cum renatum fonte Nabathaeo iubar

Infundet Orbi Phoebus, explebo Sacrum.

## 26. ACTUS V.

## 27. SCENA I.

*Ariphanasso ex variis incerte Fortuna iactationibus, Maspham reversus;
maioribus obnoxius.*

\@Ariphanasso.=

QVi verba semper rebus, et spes exitu

â¤line=3370â¥ AEquare in animum tumidus inducit suum;

Me videat. ex quo castra iussus ingredi,

Hostem supremum quaero in insidiis latens:

(Dolus anne virtus in tyrannorum necem,

Vtrum requiras?) nulla praeteriit mali

â¤line=3375â¥ Species vagantem cuncta sensi pro dolor,

Infesta. ferri dura posse et aspera,

Didici ferendo. passus et sitim et famem,

Post compedes ac flagra, cum Pelagi minis,

Totaque conflictatus AEolia domo,

â¤line=3380â¥ Vix huc reliquias debilis vitae affero.

Cuniculoso matte mandati memor,

Iugulum ferire, fateor, Ammonis paro.

Fatum fefellit. proditum sepit cohors:

Nec simplici me morte multandum putant.

â¤line=3385â¥ Trahor ad catastam; luce quam primum nova

Pinxisset Eos summa montium iuga;

Diis devovendus Inferis, Diis Manibus.

Quid facerem aheno vinctus, in tetra specu,

Ope Daedalea alisque ceratis carens!

â¤line=3390â¥ Dedit ira vireis, et necessitas dedit

Trabale telum. saeva rupi vincula.

Elapsus antro turbidam arripio fugam.

Remeare nullo calle licuit ad meos.

Dispositus hinc excubitor, inde semita

â¤line=3395â¥ Obstabat anceps, mille in errores patens,

Peragrare Saltum tento, noctis munere.

Per et ferarum lustra et ignotam viam

Vestigo flexus. donec ad bifidi maris

Delatus undas, nave conscensa, freto

â¤line=3400â¥ Commissus auras atque ventorum fidem

Statui experiri. Vix in altum solueram:

Quum subitus Auster fronte nimbosa minax

Ciere fluctus, frangere antennas, retro

Quassare pinum. spumat assurgens mare;

â¤line=3405â¥ Interque cani vortices tortos Sali

Aperta terra est. stant procellae in fulgure,

Modo concitatus gurges in coelum tulit:

Modo, cum se arenis micuit fulvus color;

Ex arcuato monte in infernas mihi

â¤line=3410â¥ Praeceps videbar ruere convalles, vado

Pandente hiatum, quantus est in tartara.

Sed decuma navis, ecce, divulsae latus

Fregit procella. lacerat exsuperans hyems

Irrita carinae texta. Disiecti natant.

â¤line=3415â¥ Fortuna miseros quos premit, pressos levat.

Restituit una, quod rapit manu altera.

Me trabe revulsa, paene codem in littore

AEstu repulsum raptus asser naufragum

Exposuit. Heic, dum corna ieiunus lego;

â¤line=3420â¥ Siccoque vestes, murmur incertum fremit;

Pugnasse Iephten. Capto, qua possum, sonos,

Primo susurrus: deinde rumor armiger;

Mox clara late fama crebrescit palam,

Vicisse Iephten. quidquid Ammonis stetit,

â¤line=3425â¥ Iacere campo. sibilat Victoria.

Quodcunque tandem est, impetus totum subit

Iter relegere. Vario Personae modum:

Formamque et habitum mihimet assuetum exuo,

Ora simulatum vestis alienae tegit

â¤line=3430â¥ Hostile spolium, vacua castra transeo.

Sedet profundum vulnus in Como, sedet.

Maiore sese clade prostratum negat

Prostratus ipse. lapsa summo cornua

Cecidere fastu. fluxit ex struma tumor.

â¤line=3435â¥ Gemitus ubique. ubique comploratio.

Cruore fumat campus, albet ossibus.

Exaggeratus insepultorum iacet.

Coelumque foedat cumulus ingens corporum.

Qui vel crematur igne, vel pascit feras:

â¤line=3440â¥ Desuntque functis fossae, et urendis rogi,

Matres capillos erutae, scissae sinum,

Nudaeque mammam filios plangunt suos,

Nuptae maritos. Nec dolor semper manet

Discretus inter coniuges, socrum, nurus,

â¤line=3445â¥ Confusa caedes, voce confusa omnium,

Cum fletu et ita pariter ululatus ciet,

Pars moesta lamentatur ac lacrymis vacat:

Pars rabida prae furore lacrymari nequit.

Sensum malorum maius obstruxit malum,

â¤line=3450â¥ In marmor album more statuarum rigent.

Squallor, metus, caligo suffocant diem.

Pestis timetur ex cadaverum putri

Faetore serpens. stant accrui funebres,

Atque his veneno mixtus incumbit vapor;

â¤line=3455â¥ Haustus et omneis inquinat puri aetheris.

Ter o beati, terque felices! quibus

Licuit triumphum, comite Fortuna, sequi.

Tropaea valida tanta statuenti manu

Non Cyrrha lauri, tota non dederit satis

â¤line=3460â¥ Palmarum Idume sero mere ferunt pedes.

At Gnata, dulcis virgo, Delicium meum;

Quali decenter duxerit pompam choro!

Effulta gemmis, veste non molli decus,

Ornata rigide, digna laurigero Patre!

â¤line=3465â¥ Vt ad reversum fusa Genitorem, manus

Complexa fuerit, osculoque strinxerit!

Ariphanasso; probra non sentis tua!

Nam te quid infelicius vel sol videt,

Vel terra portat? Marte confecto redis:

â¤line=3470â¥ Vmbraticus pugnator, in latuas ferox,

Impavidus, audax, fortis, animosus pugil,

Sed in peremptos. procul ab irato Iove

Cavisse fulmen dicar: hora praelii

Latitasse post carecta. sic risum creo!

â¤line=3475â¥ Menulema quaeret; ubi sit Ammonis caput?

Ostende large multa pollicitus siles?

Ventos et undas, carceremque et verbera,

Maneisque et umbras restor in tumulis vagas:

Nihil refugi, quo minus belli decus

â¤line=3480â¥ Possem mereri. Sortis infelix iocus

Mea culpa non est. odia Fatorum luo.

## 28. SCENA II.

*Iephtaei Sacrificii prima Relatio, obscura et interrupta.*

\@Aodus.= \@Ariphanasso.=

\@Aodus.= Quis non pavendas Sortis humanae vices.

Miretur! albis nigra, laetis tristia,

AEquis iniqua discolor miscet dies.

â¤line=3485â¥ \@Ariph.=Vt video non sum solus infelix ego.

Hic iuget, aut iugetur, ait erutrum notes.

\@Aod.= Nil stabile cernit Phoebus. \@Ar.= Expertus scio.

\@Aod.= Phoebeque cuncta mutat. \@Ar.=, Id, quod sentio,

\@Aod.= Post bella profligata victrici manu,

â¤line=3490â¥ Aciesque fusas, hoste deleto foris;

Ipsos triumphos funera infamant domi.

\@Ariph.=Cavenda semper praelium sequitur lues.

Militia pestem, pestis horrorem creat.

Mors una mortes pullulans plureis serit.

â¤line=3495â¥ \@Aod.= Sed neque puellis parcitur. \@Ar.= sexus tener

Letale virus citius afflatu bibit.

\@Aod.= Agimurne furiis. turbo quis mentem emovet?

\@Ariph.= Sua an aliena memorat indignans mala?

Sed reliqua tacitus aure compressa hauriam.

â¤line=3500â¥ \@Aod.= Perdiderat IO non peremerat pater

\@Ariph.= Ideoque multis flevit undis Inachus

Etiam repertam \@Aod.= filiam heic aliquis suam

Non perdidit: peremit; et sic perdidit.

\@Ariph.= Astrae virgo vindicabit, \@Aod.= Non Arabs,93505)

â¤line=3505â¥ Non Arabe peior istud immitis Scytha

Fecisset. \@Ariph.= Ingens litigat secum dolor,

Quaeritque latebras, atque in apricum pudet

Prodire. \@Aod.= Sic Natura cedat! \@Ariph.= Non solet.

\@Aod.= Nil lacrymae, nil iura pietatis valent.

â¤line=3510â¥ \@Ariph.= Sum Davus. aures permeat sonus rudis.

\@Aod.= Poterat Leonem flectere Armenium, AR Leo

Armenius ac iubatus, est animal ferox.

\@Aod.= Taleis in usus dura si liquefit chalybs;

Praestaret omneis igne succendi fabros,

â¤line=3515â¥ Fractis et una diripi incudes focis.

\@Ar.= Quod facinus ergo poena tam nocens premit?

Grave sit, oportet. \@Aod.= Ipsa nimirum neci

Consensit. esto. \@Ar.= Quid velit, non dum assequor.

\@Aod.= Cur autem ad Aram? Dubito, quid magis execrer;

â¤line=3520â¥ Sacrum anne saxum! \@Ar.= Maeror inconstans furit,

Nunc damnat Aras; ante damnavit focos.

Spei auferenti fulcra quid superest spei?

Hinc pendet hominum tota miserorum salus.

\@Aod.= O vultum, et oculos, ac renidenteis genas!

â¤line=3525â¥ \@Ar.= An amat! \@Aod.= cruentam Genitor admosti manu!

\@Ar.= An odit! \@Aod.= ecquis funere occursum luit?

Ego me cavernis abdidissem rupium,

\@Ar.= Sine mente vana somnia effingi puto.

Mediumne pennis levia pervolitant diem?

â¤line=3530â¥ \@Aod.= Vt vero colli nivea, nuda pectoris i

Incertus ora sparsit et varius rubor.

Ceu famula quondam fida Iunonis, simul

Imposuit arcum, nube signata rubet,

Infecta pulcras mille pigmentis genas,

â¤line=3535â¥ Omneis colores roscida et nullos habet.

\@Ar.= Omneis sonos percipio: nullum intelligo.

\@Aod.= Vt virgo patri languidum inflexit genu!

Vt micuit ensi \@Ar.= Vtque tu verba implicas

Nodis, et intercisa carpis murmura!

â¤line=3540â¥ Eloquere, sicam cuius alpersit cruor?

\@Aod.= Cadens in altam clusit, eheu lumina

Pudica noctem \@Ar.= Quidquid enarras, mihi

Nimis alta nox est. discute oris nubila.

\@Aod.= Mox gemitus imo corde diductus, \@Ar.= Gemit.

â¤line=3545â¥ \@Aod.= Et mista fletu verba. spectator lapis.

Etiam maderet lacrymis. \@Ar.= Niobe nova.

\@Aod.= Ah misera! Genitrix, misera. non magis anxio

Quaesisse luctu potuit AEtnaeae facis

Taedifera vatam Mater amissam Ceres.

â¤line=3550â¥ \@Ar.= Vtinam micaret sidus optatum et mihi.

\@Aod.= Amissa non est ista ferali manu

Haec raptavere; fabula est Proserpina.

\@Ar.= Proserpinam quis currus abstulerit, scio.

Quam tu moleste raptor aufers, nescio.

â¤line=3555â¥ \@Aod.= Sed et ipse tandem flevit. ah! sero nimis.

Nam quid prius, quid deinde culpem vel probem;

Ignoro. Nata, pater, sacerdos, hostia,

Insolita prorsus. \@Ar.= siste; quem ploras miser:

## 29. SCENA III.

*Iephtaei Holocausti altera Relatio, apertior, sed barbara.*

\@Bagloas.= \@Barbarus.= \@Ariphanasso.=

\@Bag.= Scelerata, saeva, plena Manibus nigris

â¤line=3560â¥ Incesta tellus. digna Stygiis obrui

Vorticibus: et quod igne Cocytus tumens,

Acheronque ab imo sulphur eructant vado.

\@Ar.= Iterum procella caeca: tempestas nova!

\@Bag.= Tu, qui potenti tela moliris manu,

â¤line=3565â¥ Punire cessas? quem penes iaculum triplex,

Et hiulca nubes, et cometarum vapor,

Tonitruque tellus rupta et a ventis tremens:

Haec aspicis, nullumque iacularis Iovem!

Ferire quercus igne contentus sacro!

â¤line=3570â¥ \@Ar.= Quid fulminantis iste vultus excoquit?

Prior furebat mitius, raptim gemens.

Hic tactus oestro totus in flammas abit.

\@Bag.= Cur his in aruis torua non aeque virum

Et ahena messis crescat, ac Cadmi solo!

â¤line=3575â¥ Ferrata sulcis surgat armiferis seges.

Vibrantem tela litus in culmo sonet.

Subito virentum gleba Terrigenum ferax

Protrudat hostes, mutuo qui vulnere

In se se et enses, caede permista, ruant.

â¤line=3580â¥ \@Ar.= Ceritus arma spirat: ad capulum manus

Est dirigenda, ringitur. quorsum hae minae?

\@Bag.= En, illa sancta Natio, si qua est sides,

Castoque ritu solita venerari Deum:

Quae Sacra victrix inchoat, quas hostias!

â¤line=3585â¥ \@Ar.= Aculeis quos iste echinus adpetit?

\@Aod.= At vero nos, queis septimae lucis quies

Ignava non est: quique nequidquam sues

Vescas timemus; impii, immanes, feri,

Crudique habemur; monstra Carpathii maris.

â¤line=3590â¥ Omnes hiatu rupis excisi sumus.

\@Ar.= Et estis. ex qua matre te genuit Cyclops;

\@Bag.= Nos belluose pontus exspuit freto.

Virgata nobis ubera admovit tigris.

\@Ar.= Et siquid illa saevius Ganges alit.

â¤line=3595â¥ \@Bag.= Mactare porcos altiles quidam impie

Verentur: hominem innoxium, nihil timent.

Lustralis aiunt esse pietatis genus.

\@Ar.= Convicium ferre aut loqui non est meum.

\@Bag.= Quoties Thyesten exprobrant et Atreum

â¤line=3600â¥ Nobis Apellae? fratris alter liberos

Coxit, fatemur. membra transixit veru.

Sed iustus hostis, fratris et sceptri aemulus:

Sed laesus armis, laesus armorum fide:

Sed passus incestifica, sed vindex tori

â¤line=3605â¥ Contaminati: sed furens, sed Atreus:

Sed regno in illo; pessimis avis ubi

Peior nepotum turba Tantalidae regunt.

Quorum una virtus, semper aut scelus fuit,

Aut caussa sceleris. ipsa transgressi modum

â¤line=3610â¥ Flagitia polluere: Furiis tristibus,

Questisque saepe, se relinque criminum

Horrore victas. Viscera ignarus sua

Voravit alter, inque cognatas dapes

Abominandam dirus impegit famem.

â¤line=3615â¥ Propria orbitate pasta trepidavit gula.

Bibit ex capaci sanguinem suum scypho!

Madidumque musto patre proluit patrem.

Sed mente captus: sed et inescatus dolo:

Sed credulus perire post datas manus:

â¤line=3620â¥ Et liberorum sanguinem cum Libero

Mistum bibens; sic, posset ut falli sitis.

\@Ar.= In subita natus monstra, dum caveo, seror.

\@Bar.= Impune an autem et ista! poenarum dedic

Plus satis uterque. tota contremuit demus

â¤line=3625â¥ Nutante mensa. foeda fluitavit cruor

Per labra, in ipso gutture auditus queri

Ac murmurare. pars ciborum dentibus

Lenta stupefactis haesit, intrudi negans:

Pars iam recepta ventre, luctando exitum

â¤line=3630â¥ Quaesivit. umbras intus ululanteis pater

Sensisse fertur. unde captivi obstrepunt!

Ignora rabies fodit ungue viscera.

Quin et trementes Dii refugerunt locum

Epuli cruenti. triste concutiens caput

â¤line=3635â¥ Sol hac et illac post in Ortum devias

Equis recurrens flexit aversis rotas:

Secumque pulsum rapuit ex Mundo diem.

Adhuc aranteis nec fatigatos boves

Tenebrae obruerunt. noctis inopinae pavor

â¤line=3640â¥ Invasit horas lucis abrupta via.

Versumque tempus prandii in cenam fuit.

Prodigia sint haec horrida, atque adeo suis

AEquata noxis: mon et idciro rea

Nocensque sola est Pelopis obscaeni domus,

â¤line=3645â¥ Vincit Mycenas Maspha. \@Aod.= Maspha flebileis

Vincit Mycenas! \@Bag.= Imputes ibi omnia

Diris, et hosti mentis exsorti. furor.

Laceravit artus. hic sereno de die,

Dum constat animus, mensque, patrantur neces,

â¤line=3650â¥ Amor ense saevus inter atroceis ferit

Gemitus amatam, lacryma ferientis cadit;

Et adhuc stat humeris dulce feriendum caput.

Procul ira et odium. nihil in occulto latet.

Palam doletur. ipse delinquens suum

â¤line=3655â¥ Plangore facinus damnat; ac discors sibi

Scelus illud odit, quod tamen sciens facit.

Sacrum hoc vocatur. nunquid Hercaeo Iovi

Nos paris vota reddimus sumptu pari;

\@Ar.= Ariphanasso, contines lentam manum!

â¤line=3660â¥ Tot probra sentis ingeri, et gladium geris?

\@Bar.= Miri profecto sunt Apellae aruspices.

Rimantur exta virginum, hinc praesagiant.

Spargam per Orbem visa: vulgabo nefas.

\@Ar.= Nisi propere insecutus anticipem viam:

â¤line=3665â¥ Et amputatis pedibus affigam loco;

Linguaeque fibris erutis radicitus

Silere cogam. Tune securus mei,

Calumnieris libere Hebraeum genus!

Corripuit Austris ocyor turpem fugam.

â¤line=3670â¥ Qualis Lyaeo fertur insano procul

Stimulata Thyas in Cithaeronis iugum

Ceu rapidus ignis; quamque ter circum caput

Reducta glandem funda Balearis iacit.

Me vero miserum! semper obtundi malis!

â¤line=3675â¥ Vri molesta semper ignorantia!

Fortuna lacerum rete vix dum coeperat

Reficere: mugil grandis adversum ruens

Peiore plaga rumpit ac medium secat.

Quis pepulit aures vocis absurdae sonus?

â¤line=3680â¥ Masphae immolari virgines! hoc barbaros.

Hoc scire et illos, qui lutum, calcem, feras,

Lapides adorant. mille qui colunt Deos!

Et nullum et omneis! fallit impurus Geta:

Fallit Procrustes iste. cur habeam fidem

â¤line=3685â¥ Scurrae irresecto? finge, vera farier.

Non iure demum cuncta flammis misceat

Rediturus ammon. redeat armatus, licet,

Totoque civem et tecta Vulcano obruat.

At enim triumphi signa funesti noto.

â¤line=3690â¥ Palmae revulsa fronde languentes iacent.

Lacerata calco serta. fractorum cruor

Hinc inde sparsus signat armorum vias.

Tabulis solutum pegma turbatis ruit.

Siletur. ipse spirat horrorem locus.

â¤line=3695â¥ Tecum quid altercaris ipse? non opus

Est ire longa protinus Maspham subi.

Capiant ut aures multa, plus oculi vident.

In rem fideli teste praesentem veni.

Tentemus. eia, frontem et ora exporrige.

â¤line=3700â¥ Quid hoc? recusant ferre titubantes pedes!

Corpus vacillat. poplitum nervi rigent.

Vrgebo passum vel reluctantem sequi.

Superi quid istud! crura propelli negant.

Intrare quoties cupio, decrescit vigor:

â¤line=3705â¥ Attonitus haeret truncus immoto gradu.

Quoties recedo; pes ad officium redit.

Seque expedita glomerat in vestigia.

Vel sic eatur. frigidos salsus fluit

Sudor per artus. aliquid est in limine,

â¤line=3710â¥ Quo fascinamur. siste: defossum heic nefas,

Polluta terra est. retrahe stupefactum pedem.

Retrahe immo verba, tunc pollutum voces

Sponsae cubile; totque dilectam tibi

Nominibus Aulam! haec terra Menulemam capi

â¤line=3715â¥ Haec nutrit illam. O nostra, confesso probrum

Ignosce. redimam. en, figo terrae huic osculum.

*Solare tuas carmine curas.*

*Defessa malis pectora mulce:*

*Et defectas collige vireis.*

â¤line=3720â¥ *Sortis dulce est meminisse gravis.*

*Non esse malum puto, ferre mala.*

*Non velle, puto, mala ferre, malum est.*

*Post exactor mille labores,*

*Vincula, elathros, aequora, pestem,*

â¤line=3725â¥ *Placeat fesso iucunda quies.*

*Sed cur nolens trepido, trepido?*

*Quaenam est tanti caussa tremoris?*

*Cur invitis cadis ea oculis*

*Lubricus humor?*

â¤line=3730â¥ *Quid me infelix cura lacessis?*

*Sine non meritos pellere luctus.*

*Doleat sceleris reus occulti.*

*Mens sibi ridet conscia recti.*

Fugiunt toto nubila coelo.

â¤line=3735â¥ Fugit maeror, fugitque pavor.

Nova laetitiae vena coruscat,

Ictosque salit fusa per artus.

Libet attritas ponere vestes,

Et coccineum sumere pannum.

â¤line=3740â¥ Libet et crines ungere costo.

Mixtus balano fragret amamus.

Impare surgant lumine taedae.

Sentio stimulos, quos subdit amor,

Et in amplexus, Menulema, tuos

â¤line=3745â¥ Lene reclinat. Tu sola meo

Frigus in aestu, frigore flamma,

Misces gemino munere vitam.

Instrepuit illic cardo. composito gradu

Noster Baracus, ecce, prodit. hic meos

â¤line=3750â¥ Absolvere unus et metus et spes potest.

Meditatur aliquid. mente collecta prope

Abest ab homine, qui negotiis vacat.

Forte ex senatu fronte non laeta redit.

Ego arbitrabor tacitus eventum rei.

## 30. SCENA IV.

*Flebilem Iephtaei Sacrificii Catastrophen. Ariphanasso tandem clarius
audit exponi.*

\@Baracus.= \@Ariphanasso.=

â¤line=3755â¥ \@Bar.= Consili prudens, animique solers,

Percitas motu stimulante fibras.

Semper attenta moderare cura:

Ne velin Ponto, vel in Axe praeceps

Excidas magnis miserandus ausis.

â¤line=3760â¥ Digna laus semper Mediocritatis

Limites intra stetit atque fineis.

Quidquid dest extra, vitium vocetur.

Impetus discant celeres morari:

Seque festinans mora carpat intra

â¤line=3765â¥ Tuta cancellos properata raro

Ferre successum, nimis experimur,

Credite Vati.

\@Ar.= Oraculum caeleste: Delphis verius.

\@Bar.= Omnis affectus violens ab aequo

â¤line=3770â¥ Trudit in peius simul occupavit

Pectus, eversa dominatur arce.

Vtque persultans equa trima campum

Excutit spreto domitore frenos.

Saevit in primis timor in timentem.

â¤line=3770â¥ Saepe Mortaleis miseros in ensem

Mittitae flammas. adigitque coelum

Omne, quam late patet, invocare.

Postibus sacris tabulae voventur

Rite figendae numerosus ordo,

â¤line=3775â¥ Salsa quas spargat mola, victimarum.

Mugiant illae, modo non loquantur:

Nec sciant ferrum sibi praeparari:

Et popae distent ferientis ori,

Impare forma.

â¤line=3780â¥ \@Ar.= Primus marinas Tiphys invenit rates.

Timor marinos primus invenit Deos.

Absque hoc carerent capite caerulei bovis.

\@Bar.= Nomen infelix ovis, aut iuvencae.

Vlla de nostris recipit puella!

â¤line=3785â¥ Taurus ignorans ruit in securim,

Et stupens mortem mediam lucratus.

Hostiam duco magis esse flendam:

Quae, quid acturus, quid agat sacerdos.

Ante spectatos oculata cultros

â¤line=3790â¥ Novit; et Leti meminisse debet.

Certus ad censum dolor ac futuri

Praescius Fati duplicatur ictus.

Est adeps nullis adolendus Aris,

Quem suo nutrix adolentis uxor

â¤line=3795â¥ Lacte promovit. pretiosa res est

Sanguis humanus, neque venit auro,

Qualis armenti cruor in macello.

Sufficit fundi toties ab hoste:

Cum minax saevum movet ira bellum.

â¤line=3800â¥ Pace cur fusus chlamydemque et ora

Tingit amantis?

\@Ar.= Agit siticinem cui parentet, audiam.

\@Bar.= Proinde consulta ratione libra;

Si voles quidquam statuisse magni

â¤line=3805â¥ Testibus Divis, et habere pondus.

Quod semel vero placuit statutum:

Protinus totis retine lacertis:

Sitque, quod nunc est, anima in medullis:

Et locum vitae teneat secundum.

â¤line=3810â¥ Pacta plectuntur temerata nulli

Non stetit magno violasse foedus.

Vltor a tergo premit infidelem.

Avolat verbum semel ore fusum

Septa trans linguae; neque scit reverti.

â¤line=3815â¥ Si tamen vireis aliquando Voti

Mente sortitur, manet, ac dolosum

Damnat auctorem comitante poena.

Vt tibi fluxum videatur instar

Amnis, in plumbo solidoque scripsit

â¤line=3820â¥ Marmore Numen.

\@Ar.= Caute est agendum facilis ire in foedera

Aut vota, manibus ante verbenam premat.

\@Bar.= Quid Galatino nocuit Dynastae

Quam repentinus nimiumque praeceps

â¤line=3825â¥ Ardor in Votum! temere anne rite

Editum, iuxta est quia non licebat

Oris ad primam revocare metam;

Illud insontis iugulus piavit.

Qui dedit caussam truculentus hostis,

â¤line=3830â¥ Expiaturus fuerat nocenti.

Sanctius Ammon.

\@Ar.= Hic, fateor, anceps animus haeret. nescio

Quo longa series flectat has sententias.

\@Bar.= Hinc fluunt illae lacrymae, fluentque:

â¤line=3835â¥ Donec arescat nive pastus Arnon;

Seque Iordanes iterum revolvat

In caput retro statuatque montem.

Victor optaret modo victus esse.

Nomen amisit patris in triumpho.

â¤line=3840â¥ Gaudium tristes pepulere Dirae,

Plangor infregit sonitus tubarum.

Publici fletu maduere plausus.

Funebris laurum vitiavit herba.

Miles erectis animosus armis

â¤line=3845â¥ Ocyus vultu referente luctum

Traxit inversas quasi victus hastas.

Scuta turpavit radiata pulvis.

Laetius cristae fluitare visae,

Cassidis summo cecidere cono.

â¤line=3850â¥ \@Ar.= At turbulentas hic quidem exequias canit.

\@Ba.= Quisquis exsultas, reperisque curru

Gloriae plenus per acuta belli.

Martis alternos meditare casus.

Mobilis sors est: solitumque ludum

â¤line=3855â¥ Ludit in nostris Dea caeca terris.

Dum pares vespae quatit inquieta

Lubrico volui super orbe pennas:

Et levi fallit populos volatu.

Cuncta miscentur. nihil est perenne.

â¤line=3860â¥ Rebus adversis inopina turbant:

Anxios reddunt eadem secundis.

Vita se certis vicibus per omneis

Versat incertum varianda partes.

Hunc diem moesta sine nube purum,

â¤line=3865â¥ Blandius fulgens dabit ire Phoebus:

Crastinum ventis pluviaque turpi

Condet obscurum nebulosa Pleias.

Nemo spes longas sibi pollicentis

Nutriat vanos animi tumores.

â¤line=3870â¥ Ventus inflatos violentus utres

Solvit aut rumpit. minimum est, quod alto

Sternit ad ima.

Ille felicis titulum meretur:

Qui per immensi spatiosa ponti

â¤line=3875â¥ Terga, formidat Zephyro faventi

Credere: et veli modicam phaselum

Alligat ripae propioris unco:

Maius in nomen spatiumque euntis

Littoris osor.

â¤line=3880â¥ \@Ar.= Atqui ista, quantacunque sint, hodie mihi

Eruere certum est. praeloqui viro placet.

Barace: quod te nominem, affectus facit.

Adhuc amici veteris agnoscis notas?

Redux Ariphanasso se sistit tibi

â¤line=3885â¥ \@Bar.= Vivisne noster, dicte toties mortuus!

\@Ar.= Peregrina ne te laena turbet, hostibus

Erepta praeda. Vatia me per casuum

Vides relatum. Tu, quod ex vultu patet,

Confusa mentis signa sollicitae geris.

â¤line=3890â¥ Exprome caussas. \@Bar.= Aliquid infaustum petis,

\@Ar.= Quos ante dudum, quosque nunc patior metus,

Quaeque ipse celas Fata, solve: si minus;

Imple. paravit non inexpertum tuis

Fortuna curis asperos casus tuli.

â¤line=3895â¥ \@Bar.= Memorare suades, quae cohorrescens metu

Audire nolis. \@Ar.= Delicato te loqui!

\@Bar.= Tacere quaedam mos iubet, sapiens solet.

\@Ar.= Crucias tegendo quae sciam, levius feram.

Effare tandem quaeso, quodcunque est malum.

â¤line=3900â¥ \@Bar.= Site iuvant funesta! \@Ar.= Ne parce auribus.

Occalluerunt. malo scire fortiter,

Quam turpiter nescire miseriam meam.

\@Bar.= Conscende Maspham. tota lamentis sonat.

\@Ar.= Hoc miror ipsum. progredi semper vetor.

â¤line=3905â¥ Portas ter aditu tento ter repulit pedem

Invisus horror. quid retardat? obsecro.

\@Bar.= Plangunt puellae cinere conspersae comas,

Plangit iuventus, spesque fraudatas gemit:

Feriuntque moestae summa matres sidera.

â¤line=3910â¥ \@Ar.= Quae caussa planctus huius? explanes. rogo.

\@Bar.= Indigna caedes. \@Ar.= Expietur legibus.

Nondumne corvi esca de furca datus

Volucres replevit improbos putri inguine,

Oculisque fossis? dignus haut quavis ave;

â¤line=3915â¥ Sed habente rostrum, quale defixum sedet

In iecore Titii. quem novem per iugera

Protectum aduncus vultur in fibris arat

Semper renatis. Nondum ab alto culmine

Disiectus ossa fregit? Ixion vacet,

â¤line=3920â¥ Et Sisyphi molaris. in rotas eat,

Lapidumque nimbos, qui triumphum polluit.

Mergatur undis: pabulum fiat feris

Lustretur igni crimen; et piaculum

Qui grande fecit, fiat. alioqui Deo

â¤line=3925â¥ Vltore, sonteis poena vos omneis manet.

Redibit Ammon. languidae cessant manus!

Quid ingemiscis? \@Bar.= Vulnus attrectas tuum.

\@Ar.= Inquiro sontem. \@Bar.= Noster immanis reus;

Quem sciscitaris, ipse (si tamen est reus)

â¤line=3930â¥ Est ipse Iudex noster. \@Ar.= Hoc mentem attonat.

Loquar annesileam? sed quid aut sileam, aut loquar.

Ignoro Rebus in secundis ut modum

Humana mens servare vix umquam potest!

Victor superbus et ferocis ingenI

â¤line=3935â¥ Peccavit ira. \@Bar.= Caede in ista, quem putas,

Nec longus habuit nec brevis furor locum.

Gemitu peracta est arma tractavit dolor.

Non ante collum, quam suas vestes scidit.

\@Ar.= Amoris igitur culpa delusi latet.

â¤line=3940â¥ Si te ferocem blanda superavit Venus;

Si te libido fregit infractum malis

Bellisque, Iephte! multa namque cui licent,

Saepe aliqua concupiscit, et quae non licent.

Aggressus ense castam, et intractabilem,

â¤line=3945â¥ Subita negatum caede pensavit stuprum.

Saeva est voluptas numquid auguriis agor?

\@Bar.= Erras, nec isto missili tangis scopum.

\@Ar.= Sed enim puella Iudicis stricto iacet

Mucrone? \@B= sic est \@A.= Tenera? \@B.= Quam primae vives.

â¤line=3950â¥ \@Ar.= Formosa? \@Bar.= Vt ostrum lacte dilutum: utque ebur

Radians in auro. \@Ar.= Virgo? \@Bar.= si quae est altera,

Genere et pudore. clara progenies Patris.

\@A.= Cuius? \@B.= Homicidae. \@A.= Vera? \@B.= Nec non unica,

\@Ar.= Eademque florens? \@B.= Quodque mireris, volens.

â¤line=3955â¥ \@Ar.= Adeone praeceps ulla contemptrix suae

Reperta vitae est? Vna sit exomnibus

Dum non sit una. loquere, quod res est. \@Bar.= Tua

(Permitte cursum dura referenti) Tua,

(Iunge quoque lacrymas) ut semel dicam omnia,

â¤line=3960â¥ Tua Patris obtruncata sacrifica manu

Menulema vixit, nostra dulcis Iephtias.

\@Ar.= Iaculare coelum, quanta iaculari potes,

Massae triformis tela: quanta nec cavo

Enceladus ore torta consumpsit gigas

â¤line=3965â¥ Suppostus AEtnae quanta in Ionio mari

Percussa cete, aut capita scopulorum tremunt.

Barace: crudo mene ludificas ioco?

\@Bar.= Seria, cruenta, vera memoravi nimis.

\@Ar.= Astra in bitumen versa liquefactum globis

â¤line=3970â¥ Obruite terram caedis huius consciam.

Tonent ab omni parte flagrantes Poli.

Praeter malignam nulla vitalis facem

Lustret Manassen flamma. solis splendeat

Fulminibus aether, grando, et ignivomae trabes,

â¤line=3975â¥ Piceaque nube devoluta me prius,

Per meque Iephten saxa carnificem petant.

\@Bar.= Potuisse fieri, facta quae vidi tamen,

Et miror, et vel ipse vix credo mihi.

\@Ar.= Quis me relicto ventus infami solo,

â¤line=3980â¥ Ad inhospitales potius Heniochos ferat!

Aut ubi culina corpus humanum coquens

Pelopeia fumat: atque convivas ferus

Conviva mandit! Atreum nocentior

Facit innocentem. Nunc potens Ammon redi,

â¤line=3985â¥ Optate nunc et iuste, sed vindex redi,

Involve Maspham caedibus. non sexui.

Parcatur ulli. post puellam principem

Sic interemptam, nullius nec nubilis

Me miseret ultra. cuncta depopulans volet

â¤line=3990â¥ Vbique flamma, primus a Iephtae domo

Incipiat ignis. \@Bar.= Quin prius summam accipis?

\@Ar.= Vbi sumus? in qua parte Mundi? quo situ?

An non Booto frigore extremo premit?

An calida torret soleni granties plaga?

â¤line=3995â¥ Cur me remisit debitum Fatis mare?

Decumanus o si fluctus absorptum vado

Mersisset imo, Nereum evasi trucem:

Tolerarem ut ista! carcerem effregi manu:

Perferrem ut ista! Pharia sprevi numina,

â¤line=4000â¥ Viderem ut ista! sistra proieci Isidis,

Audirem ut ista! iam recordor, hoc crat,

Quod exprobravit barbarus, visus furens;

Quod puduit aliquem voce manifesta eloqui.

Ego Thrax obesae naris, asper, barbarus,

â¤line=4005â¥ Ego Scytha mente captus abrupta fui.

Hoc lapsa rigido membra tremefecit gelu.

Nos, non videmur furere. Iephte turpius.

Vnde hausta labes? unde vertigo caput?

Tinctum rubeta poculum immissa bibit?

â¤line=4010â¥ An quod novercae virus AEmoniae coquunt?

\@Bar.= Vllo veneno vim sibi factam negat.

*Natam ut saluti devoveret civium,*

*Super incubantis sensit afflatum Dei.*

Si memorat, \@Ar.= Et sic fallit. audimus fidem

â¤line=4015â¥ Habitura nullam. trucibus haec Thebis cane.

Innocua collo pignora obtorto trahi

Adignem et enses! aliquis hoc factum probat!

\@Bar.= Probat ipse. \@Ar.= Sed quis praeter ipsum? \@Bar.= spiritu

Pleni sonante, et enthei. \@Ar.= Muti canes,

â¤line=4020â¥ Latrare timidi, quosque parasitos fovet

Ducum superbus error, ac pingueis dolo

Aliena pascit olla furtiva dape.

Verbo: efferavit pipere boletus virum.

Tumultuose cuncta. \@Bar.= Praecipiti nihil

â¤line=4025â¥ Turbine peractum: spatia consiliis data:

Deliberatum est: tempus in certum fuit

Dilata caedes. dum resideret pavor:

Vtriusque Fatum dum probaretur mora:

An ipse posset imperare huic funeri;

â¤line=4030â¥ Oppetere an ipsa vellet: interea suos

Bis Trivia torsit, orbe completo, boves.

\@Ar.= Deferbuisse potuit isto tempore.

Seu militaris furia subiecit faces;

Seu pia subegit vel superstitio impia:

â¤line=4035â¥ Debuerat evanescere excaecans vapor.

\@Bar.= Hinc cura tristis atque tabificus dolor,

Amor inde Natae (et talis!) ancipitem diu.

Versabat animum. suasit aliud insita

Visceribus ipsis, perque latebras ac sinus

â¤line=4040â¥ Natura penetrans: aliud icti foederis

Testis Deus, votique violandi metus.

Hic pepulit hominem denique; hic vicit Patrem,

Penitusque stravit. arbor alti ut stemmatis,

Securis ictu tota non dum saucia

â¤line=4045â¥ In utramque partem nutat; et firmat pedem

Durante trunco donec in laesum latus

Incubuit Eurus fracta tum demum cadit;

Iuvenemque codem proruit secum loco,

Nondum illa largis explicanda solibus,

â¤line=4050â¥ Saturata trudens folia, minuebat diem.

\@Ar.= Quid ad ista Mater? BAR Illa, comperto, necem

Gnatae parari, iamque succingi stola mi

Furibunda primum, qualis e Naxo ruit

Nisaeque monte Maenas, insanum Euoe

â¤line=4055â¥ Clamans, et Evan teque florens Bassareu,

Quatiens amictam vellere albo perticam,

Deforme saevit. Turbido questu forum

Clamosa replet. rapitur iterato domum

Convulsa crineis. foribus impacto ubere,

â¤line=4060â¥ Certamen ingens cum viro mulier gerit.

*Mea quoque Nata est. si rapis partem tuam;*

*Aliena salva maneat. ex aequo nequis*

*Dividere: maneat integra: et maneat, precor,*

*Vtriusque tota, Quid siles? en, accido*

â¤line=4065â¥ *Ad genua supplex. per dati ius annuli,*

*Primamque noctem et pastis genialis tori,*

*Ferque omne dulce, quod tibi de me fuit;*

*Aut esse, lephte, potuit, aut deinceps erit;*

*Miserere.* sic locuta blanditias sinu,

â¤line=4070â¥ Oculis, amore, fletu et amplexu movet.

Mox redit in iram, spumat, ignescit: solum

Pede pulsat amens, rursus admovit preces.

Precibusque vota miscuit, votis minas.

*Quis agis Marite? vera si pietas placet;*

â¤line=4075â¥ *Primum in tuos pius esto si placet scelus;*

*Ostende maius. adige ferrum, qua potes.*

*Matrem adde Natae. media me me intersero.*

*Hunc ante, perque hunc Filiam Coniux feri.*

Vterumque monstrat dumque monstrat, labitur

â¤line=4080â¥ Semianima, pallens, tremula AR Non gemitum dedit?

Non torsit ora? non remisit impetum

Maritus? omneis flectit extremus dolor.

\@Bar.= Euboica qualis pila vasti fluctibus

Opposita ponti; quamquam et Eurus et Notus

â¤line=4085â¥ Boreasque contra bella disruptis fremant

Agitata claustris: hinc procellosum mare

Insultet atque hinc, saxeum tundens latus;

Immota perstat. \@Ar.= Pectore hanc pilam tulit.

Manifesta saepe crimina in vultus agunt

â¤line=4090â¥ Reos. peracta caede quam frontem gerit?

\@Bar.= Qualem per atras, plena dum cogit soror

Opposita, nubeis lividus Titan iacit,

Tristem ac severam. \@Ar.= Hac parte deprendo scelus.

Facinoris horror ora reddit horrida.

â¤line=4095â¥ Mentem flagellat consciam facti pudor.

\@Bar.= Tuensque coelum luget affectu pio:

Seque et suos solatun \@Ar.= Hoc non est scelus.

\@Bar.= Quique ante mortem Filiae trepidus stetit;

Victor sui nil trepidat. \@Ar.= Hoc non est scelus.

â¤line=4100â¥ Nulli ergo Manes territant, nullae striges?

\@Bar.= Securus horum, parricidae quae timent;

Totum severis imputat Superis opus:

Meritamque sperat fortium sedem virum.

AR Cur virgo non se cauta subduxit fuga?

â¤line=4105â¥ \@Bar.= Ad hoc redivit, iam superba, iam ferox

Deliberata morte, iam ferrum petens:

Animosque supra vulgus excelsos gerens.

\@Ar.= O Iuveni saevo digna! cuius et genus

Et nomen astris Vesper inscriptum legat.

â¤line=4110â¥ \@Bar.= Nec ille, qui confusa moribundi solet,

Infecit ora pallor. in confinio

Vitae necisque, quatenus gracilis metus

Primaeque tenebrae, luce devexa, sinunt.

Gestire visa. gratus in vultu rubor:

â¤line=4115â¥ Fax blanda in oculis; habitus hoc forum decens.

Sol talis aequor pulcer occiduus subit:

Quo propio: undis, pulcrior crepusculo.

\@Ar.= nec sic atrocem blanda mollivit feram!

\@Bar.= Intrata simul est crypta fatalis loci;

â¤line=4120â¥ Circum modesto lumina inflexu tulit:

Ne quid adapertus inverecundis pudor

Donaret oculis, dein soluta fibulae

Ardente gemma, pectus ultro candidum,

Ac promicantum se papillarum tenus

â¤line=4125â¥ Nudavit ipsa, Patris opperiens manum.

\@Ar.= Cessa. feroci lancinas aures sono.

Spectaculi vel sola adumbrati quatit

Imago mentem triste simulacrum intimos

Pervadit animae, fulguris iactu, sinus.

â¤line=4130â¥ Sed inertis est parumque constantis viri,

Audire mala non posse, quae Virgo tulit.

Prosequere. vultus ipsa velavit suos,

An aliqua peplo texit ex notis comes?

\@Bar.= At non inani nube sustinuit tegi,

â¤line=4135â¥ *Videam supremum, libero coelo fruar:*

*Non patior*, inquit, *ut pudori sit pati,*

*Spectetur ensis, et mori me sentiam,*

\@Ar.= Non horruistis? BAR sola constitit sibi.

Vibrare carptim venae et artus omnium.

â¤line=4140â¥ Ipsae applicata palpebrae occludi manu.

\@Ar.= Crudelis isto sed quid articulo Pater?

\@Bar.= Paullum morari lacrymis: mox aethera,

Tum seque miserum, nosque respectans miser:

Gemitumque fundo cordis ex imo trahens,

â¤line=4145â¥ Librare gladii pondus, ac capulum prius

Exosculari. denique, ut certum locum

Signavit oculis; GENITOR uno FILIAE

Deiecit ictu verticem. truncus cadit.

\@Ar.= Cadite et cupressi, quot in Libano nemus

â¤line=4150â¥ Habitatis altum, cadite sublimes cedri.

Cecidit cupresso pulcrior, cedro altior.

\@Bar.= Desecta cum procideret, antrorsum ruens

Partes tegendas tum quoque admota manu

Operire studuit, ac recomposuit togam.

â¤line=4155â¥ Vsque adeo honestas corporis curae fuit.

\@Ar.= Absiste. toto spiritum corde extrahis.

\@Bar.= Cervicis ictae fusus emicuit cruor,

Vt rutila pressi spuma prorumpit croci.

Nec secius quam lympha, quae tacite meat

â¤line=4160â¥ Intra canales: subter ingenti specu

Sicubi foramen reperit, indignans tegi;

Inclusus amnis resonat,ac totidem locis

Vivax in auras, aere perfosso, salit.

\@Ar.= Lugete Nymphae: lugeat florum Dea.

â¤line=4165â¥ Sic durus unguis nitida pratorum metit:

Virideis odora germina inclinant comas.

\@Bar.= Respersit Aram sanguis, huc primum fluens;

Post et Parentem. \@Ar.= poena fit culpae comes,

Hoc teste factus Genitor est lictor nocens.

â¤line=4170â¥ Quodcunque facinus quaerit auctorem suum.

Satura tyranne carnibus fauces tuas:

Satura tuo cruore. \@Bar.= Sublatum Caput

Venerans rigansque, in ille fotum suaviis

Appressit ori, sustulitque ad aethera.

â¤line=4175â¥ \@Ar.= Hoc laudo tandem. sic mihi Iephte places.

Non es tyrannus iam videris innocens.

\@Bar.= Nec mora: cremandum traditur funus rogo,

\@Ar.= Spectante patre? \@Bar.= Et admovente victimam

\@Ar.= Tyranne! saevis etiam in extinctam! furis

â¤line=4180â¥ Etiam in cadaver! \@Bar.= Ipse ad aram constitit.

Ipse est sacerdos. ipse per ritus facit.

\@Ar.= Insanus ipse est. \@Bar.= Ipse componit pyram.

Flatu tepenteis ipse prunas ventilat,

Ipse involutum corpus in flammas iacit.

â¤line=4185â¥ \@Ar.= Crudelis, execrande, detestabilis.

Furore toto, viribus totis suos

Catulos tuentur Africae immanes ferae.

Homo secat, urit, quodque generavit, cremat.

\@Bar.= Addit corollas: addit et ceston super,

â¤line=4190â¥ Superque ceston spargit ex nardo graveis

Myrrhaque prima lacrymas: etiam suas,

\@Ar.= Miserande Iephte! *lacrymas! etiam suas!*

Dat quondam et ignis signa, si Superis placet

Pacale Sacrum. fare, quem tenuit modum?

â¤line=4195â¥ Dextra anne laeva parte conum sustulit?

\@Bar.= Dextra: neque illum sordido fluctu gravem

Sed luculentum. \@Ar.= Nil sinistri nuncias!

Ardente certus limes in sulco stetit;

An dissidentem turbo divertit pyram?

â¤line=4200â¥ \@Bar.= Placido per artus flamma complexu, quasi

Lambens cucurrit. \@Ar.= Hoc quoque omen prosperum est.

\@Bar.= Fragravit uncto fusus in saxo cruor:

Quidamque nidor gratus ac nareis ciens

Afflavit omneis. \@Ar.= Qualis et Abelis fuit.

â¤line=4205â¥ Crepitante busto clarus effulsit color:

An nube mista dubius et turpis rotans

Fumi volumen. \@Bar.= clarus effulsit color.

De crine caesae Virginis candens apex

Puram nitore lucis effudit iubam.

â¤line=4210â¥ \@Ar.= Nulla ergo prorsus nebula visa serpere?

\@Bar.= Nulla, nisi qualem Luna vanescens habet;

Vel habere credas. AR Tot quidem monstra audiens

Paene ipse monstrum fio. nam quid asseram?

Iephtae cruentum facinus absolvit Deus.

â¤line=4215â¥ Votiva fausti bella successus probant.

Sed damnat horror aurium, et novitas atrox.

Nam quando votis legitur Hebraeis homo

Impensus; aut combusta virgo vicem rubrae

Supplesse vaccae! Plura scitari libet

â¤line=4220â¥ Totum cadaver arsit, an partem cadens

Favilla fugit \@Bar.= Mater optabat quidem

Sollicita, saltem capite detonso, comam

Servare in auro, Filiae pignus suae:

Supra capillos, Nise, pretiosum tuos,

â¤line=4225â¥ At haec negare: seque devotam Deo,

(Quantum liceret Nazaraeos feminae

Subaemulari) proinde totum caustico

Corpus cremandum rite deberi Sacro:

Nil subtrahendum; nilque subtractum fuit.

â¤line=4230â¥ Consumpta tota est. restat exiguus cinis.

\@Ar.= Ex hae puella restat exiguus cinis!

Truculento Genitor. vivere etiam nunc potes!

\@Bar.= Alte dolorem condit; ac gemitum premens

Mala contumaci fortiter vultu domat.

â¤line=4235â¥ Dat iura populo. digerit caussas Fori,

Auditque. nulla caede perfunctum putes.

\@Ar.= Quid vero Genitrix? \@Bar.= Plorat implacabile.

\@Ar.= Haec vera Mater: nomine indignus suo

Pater, Sicano caesus ex scopulo fuit.

â¤line=4240â¥ \@Bar.= AEstuat amaro corde vesanus dolor.

Velut ad Niphaten orba foetu bellua;

Vix deesse catulum notat, et atris incipit

Horrere maculis; tam suis, quam non suis,

Adeo furenti in tigride variatur tigris.

â¤line=4245â¥ Ac, quia rapinam (quippe raptor iam procul)

Vtcunque cursu certet, ulcisci nequit:

Incusat antrum, nemora, monteis: sequoque.

Si mulier ulla debet in statuam salis

Conversa credi, nec fides dictis abest:

â¤line=4250â¥ Fons ista flendi fiet usu. flet tuo

Squallore Bybli tristior, Canace tuo,

Vestes, cubile, torus, pavimentum natant.

Hoc misera succo vivit: his fruitur malis.

Quoties in illam fertur absentem, sui

â¤line=4255â¥ Oblita! quoties sola Menulemam vocat!

Menulema nulla est. clamor in ventos abit.

\@Ar.= Quis planctus oritur? audio Lessum cani.

\@Bar.= Illic Sodales Mortuae exequias agunt.

\@Ar.= Sonus appropinquat clarior, tristes modi!

â¤line=4260â¥ Ferale carmen. \@Bar.= fertur ex vacua cinis

Collectus ara. pondus, heu, nimium leve.

Flentes puellae crine demisso gemunt,

Modicumque funus viva ducunt funera.

Tua, ecce portant vota. Totum hoc ex tua

â¤line=4265â¥ Superesse Sponsa cernis. Hoc solum est tuum.

I, quidquid ignis halat extremi, rape.

SCENA ULT.

**Chorus Virginum, Sodalium Menulemae, immolatam Iephtiaden
plangentium.***

\@Rachel, Thamar, cum Choro caet. Virg.= \@Ariphanasso.@

\@Rach.= Occidit tristi MENULEMA Fato:

Morte crudeli, nece singulari.

Matribus flenda, patribus pudenda.

â¤line=4270â¥ Liberis certe nimium tremenda.

Occidit rupta, neque sic vocante

Lege Parcarum periit Virago,

Caesa funesti gladio parentis

\@Ch.= Nullus Genitor sic exegit

â¤line=4275â¥ Debita vitae reddenda sibi.

Filia nunquam reddidit ulla

Pietate pari.

\@Rach.= Tantum ex toto funere restat.

Hac in phiala Iephtias illa,

â¤line=4280â¥ Et tota quidem conclusa iacet.

\@Tham.= Aperi loculum sorte minorem.

Liceat caras in relliquias

Fundere rorem, liceat tenui

Saltem visu libare, Soror,

â¤line=4285â¥ Vltima celebris munera busti,

Figite centum basia labro.

Oscula gemmae figite mille.

\@Rach.= Bibuli cineres, bibite has lacrymas.

Rabies magni sicca doloris

â¤line=4290â¥ Strangulat intus. facite officium

Oculi vestrum: gemituque foras

Intestinum mittite luctum.

Tristis flendi sit caussa, licet,

Quaedam tamen est flere voluptas.

â¤line=4295â¥ \@Ar.= Tu vero siccis stas adhuc pumex genis,

Ariphanasso! flere quem decuit prius,

Et ferre primas, ultimus nondum gemit I

Vides, ut istae saxa rumpant questibus:

Tu saxa gestas pectore, et non rumperis!

â¤line=4300â¥ Nimio tumultu contumax facies riget.

Conare saltem elicere vel guttam salis.

Sale macerato sparge tabenteis genas.

Tua MENULEMA mortua in cinerem iacet.

Superadde et alium. Te cremandum, te quoque

â¤line=4305â¥ Immitte flammis. igne comburi times?

Affunde lymphas, nondum in Oceano natas?

Nondum rigaris! iusta semper est dolor

Mensura amoris. Quod potes, quod non potes,

Ostende. frontis aeneae coelum cava

â¤line=4310â¥ Perrumpe dextra. lacryma vel tandem cadens,

Amasse te testetur ereptam tibi.

Heu, sicca verba nullus imber excipit!

Obdurui, ceu monte concretus lapis.

Est, quando fletum nimius includit stupor:

â¤line=4315â¥ Vt saepe pluviam nimius avertit calor.

Contende nervos, qui madent crystallino

Humore: per quos pectus ardens liquitur.

Incumbe in undas: perque siphones aquam

Educe vivos; quanta derivarier

â¤line=4320â¥ In tesqua vultus huius ex oculis potest.

Hanc faciem, et istud sterilis AEgypti solum

Praecordiorum fonte foecundet liquor:

Superque caput hoc capitis ignoti ruat

Septena Flumen ora demergens mari.

â¤line=4325â¥ Iam denique Auster madidus in frontem suas

Excussit alas. humor optatus fluit.

Iam fletus adest. *Satiare malis,*

*Sponse infelix: o luctificis.*

*Debite Fatis. Quisquis plorat.*

â¤line=4330â¥ *Ne sibi male sit, plorare bene*

*Studet, et caussae favet ipse suae.*

*Lacrymae proprium solamen habent,*

*Vtque aqua gyros percussa facit;*

*Spargi et maeror gaudet in orbeis.*

â¤line=4335â¥ *Quibus expletis se divisum*

*Minui sentit: quoties tremulus,*

*Corde quieto vanuit istae*

*Annulus undae.*

\@Rach.= Animi fluctum pupilla Levat,

â¤line=4340â¥ Antlia qualis nautica cymbam.

Fremat in fundo pectoris angor;

Pelagoque pares suscitet aestus:

Luctus ab oculo spumans resilit,

Velut ad scopulum fracta procellae.

â¤line=4345â¥ Simul hoc nimbo maduere genae;

Iam tempestas lene residens

Mediam partem reddidit Austris,

\@Ar.= qui parcit lacrymis Menulema immane perempta.

*Saevior est trimam frangente leone iuvencam,*

â¤line=4350â¥ *Matris inexperto lambentis turpior urso:*

*Horridior setis apri currentis in hastam:*

*Panthera maculis vulpisque dolosior astu.*

*Iracundior in psyllum surgente cerasta:*

*Nequior alta lupis ad ovilia stantibus albis:*

â¤line=4355â¥ *Zelotypi in campis furiosior impete tauri:*

*Deterior rictu voces simulentis hyenae:*

*Dirior et barris subiecto sanguine viso*

*Faedior ad Scyllae latrantibus inguina monstris:*

*Irrequietior infami rabidaque Charybdi.*

â¤line=4360â¥ Flete Galadinae Menulemam fletae puellae.

\@Rach.= Fidae comites, flere iubemur.

Laxet madidas luctus habenas.

Fluat in vestes imber obortus

Implete sinum. CH Tibi lamenta,

â¤line=4365â¥ Has tibi lacrymas, Menulema, damus.

Non tu DAPHNI florida Virgo:

Peneus ubi Thessala flavas

Spumosus aquas voluit in arva.

Cum Leucadiae dilecta Deo

â¤line=4370â¥ Sua sentiret pede terga premi;

Fugiens iuvenem lusit amantem,

In frondifluam versa figuram.

Fieri Nymphe maluit arbos;

Quam servato corpore laeso

â¤line=4375â¥ Veteris formae retinere notas,

Et Virgineam perdere Zonam.

Ergo AEmoniis quamquam periit

Innuba campis; maior ab ipso

Funere Daphne, vivit in omni

â¤line=4380â¥ Mortua lauro. crescit in hortis,

Regnat in Aulis: et laeta Ducum

Festis cingens tempora ramis

Castra coronat.

\@Ch.= Vtinam saltem simili Fato

â¤line=4385â¥ Mutata fores, retinens virideis

Menulema comas. addita sertis

Caput ambires mille sororum.

Cinis exigua pyxide clusus

Heic tota iaces, ah! quid foliis

â¤line=4390â¥ Te fraudatam querimur lauri?

Non tamen imples tantilla locum:

Cuius figi tumulo possit

Moesta cupressus.

\@Ar.= Qui super hoc Fato nulla pietate movetur,

â¤line=4395â¥ *Durior est armis Sicula fornace recoctis:*

*Surdior et scopulis, pulsoque ad littora ponto:*

*Formidabilior vibrati fulminis ala.*

*Tetrior imbriferae de nube cadentibus haedis:*

*Eiaculante procul saxa impacatior AEtna:*

â¤line=4400â¥ *Grandinis asperior Sternente mapalia nimbo.*

*Frigidior Bruma, verna inconstantior aura:*

*Trudente antiquam glaciem violentior Hebro.*

*Cum furit Orion, maris inclementior aestu:*

*Acrior hyberno stridentis flamine Cauri.*

â¤line=4405â¥ *Omnibus AEolii turbis insanior antri.*

Flete Galadinae Menulemam flete puellae.

\@Th.= Mora nulla. dolor noster abundat,

Lacrymasque suo pondere iustas

Habet in promptu. fundite Nymphae.

â¤line=4410â¥ \@Ch.= Resonas gemitu tundimus auras

Tibi nuda gravi feriunt ictu

Pectora palmae.

\@Rach.= AESONI fesso vetuloque fulsit

Laetior sors haec: ut inquioreis

â¤line=4415â¥ Posset annorum replicare rugas.

Adfuit Colchis male nota virgo:

Ense quae collum soceri reclusit.

Putris egesta sanie cruoris,

Membra complentur meliore succo.

â¤line=4420â¥ Vena crispato salit icta pulsu:

Vnde et obliqui tremuere rami.

Surgit ex trunco tumulos olente

Corpus arrectum. iuvenilis AEson

Ridet exsultans, positisque canis,

â¤line=4425â¥ In coma et vultu nova vernat AEtas.

Scilicet tantas habuere vireis

Carnem, et notae regionis herbae,

Munus ingrato dedit hoc marito

Barbara Coniux.

â¤line=4430â¥ \@Chor.= Tale nos ausae nihil innocentem

Sed nec ausurae sumus in Puellam.

Flamma quam totam sacra devoravit.

Integrum forsan poterat cadaver

Imbui vita, Superisque reddi.

â¤line=4435â¥ Orpheo qualis rediisse coniux

Visa, sed tantum rediisse visa est,

Plus nec evicit Citharoedus arte.

Nostra apud surdos Menulema Maneis

Quamlibet multas feriamus odas;

â¤line=4440â¥ Versa in arenteis penitus favillas

Quando redibit? \@Rach.= Flevimus omnes:

\@Ar.= Qui sicco spectare potest hoc lumine Funus;

*Vipereo galli prolapso immitior ovo est:*

*Detestabilior floreis perimente pruina:*

â¤line=4445â¥ *Messe sub aestiva madidis ingratior austris:*

*Culta per abrupto torrente rapacior arva:*

*Crudior ad Lethen natis radicibus alga:*

*Tristior autumno Sodomitica poma ferente:*

*Caule venenato taxoque nocentior atra:*

â¤line=4450â¥ *Vilior et vicia, calamique agrestis avena:*

*Depascente putres cancro immansuetior artus:*

*Sontibus urticis inamabiliorque cicuta.*

*Palmitis ex spina nascentis acerbior uva:*

*Felle, soporiferaque draconis amarior offa,*

â¤line=4455â¥ *Ossibus et calvis, stygiaque inamoenior umbra.*

Flete Galadinae Menulemam flete puellae.

\@Th.= Non tu PHOENIX novus exstincto

Sibi succedens; functus et heres;

Pater et gnatus morte renatus.

â¤line=4460â¥ Ille senili tardante gelu

Heberes alas; fragiles Cilicum

Libros nido colligit uno:

Medios inter turis honores;

Et sicca sedens cinnama, notam

â¤line=4465â¥ Titanis opem poscit alumnus,

Secula passus: iam passurus

Grave discrimen lucis et umbrae.

Radios postquam bibit aetherios;

Fulgure iacto totus in ignem

â¤line=4470â¥ Insilit ardens, vapidusque suo

Instat agoni. Mox et ab igne

Procedit ovans lepidoque modo

Redivivus adest: utile damnum,

Geminata sibi Fata lucratus;

â¤line=4475â¥ Ne dispereat, dum sponte perit.

Volucri fervens sanguine pruna.

Quique sepulcrum nidus olebat.

In cunarum vertitur usum.

Clangit subito partus, et astrum

â¤line=4480â¥ Geniale vocat; neque Materno

Eget ad vitae munia nisu.

Se patre ferox, se matre potens

Ventris et ovi supplere vices.

Quoties genitor, toties genitus:

â¤line=4485â¥ Idem pullus, pullique nepos

Durat in aevum.

Semper eundem similemque sui

Certa sequestro foedere flamma,

Sic natura dante, remittit.

â¤line=4490â¥ Ita perpetuis vicibus ludit

Impune Deas fila secanteis:

Et ab occasu tendit in ortum.

More Hesperii Solis anhelos

Gurgite Eoo revehentis equos,

â¤line=4495â¥ \@Rach.= Tu quoque sacro combusta rogo,

Fulta Sabaeae messis acervo,

Et odoriferis dignior herbis;

Huius in auras avis exemplo

Mereare tibi Virgo renasci.

â¤line=4500â¥ Ah! Cur teneris tale puellis

Invida donum Natura negat!

Siccine nobis dura noverca est!

\@Ch.= Flevimus omnes.

\@A.= Qui, Menulema, tuam vel nunc quoque non amat Vmbram;

â¤line=4505â¥ *Putidior Fauno est, Faunumque sequentibus hircis:*

*Barbarior populo, quem sanguis pascit equinus:*

*Maeandro revocante suas fallacior undas:*

*Peior adulantem vultum fingente tyranno*

*Tritone improbior, Polyphemo immanior ipso,*

â¤line=4510â¥ *Ipsius Ammonis tota truculentior aula.*

Flete Galadinae Menulemam flete puellae.

\@Th.= Credat hoc quisquam? tibi comparata,

O decus nostrum, miseranda non est

Thraciae pellex Philomela, non est.

â¤line=4515â¥ Haec quidem rapti spolium pudoris,

Clusa silvarum stabulis, et una

Perdidit linguam. tamen arte pictum

Crimen evulgans trepidae sorori,

Fortiter stricto fuit ulta ferro.

â¤line=4520â¥ Inde conformeis sibi sumpsit alas:

Iamque per scenas nemorum vagatur

Auribus dulcem modulata Lessum:

Dumque non uno varium canore

Guttur exercet, reficitque luctus;

â¤line=4525â¥ Omnibus dirum silvis et agris

Terea damnat.

\@Ch.= Quid tibi, Virgo, cita mors reliquit

Ense devotam perimens et igni!

Fata quo plectro tua mitigabis?

â¤line=4530â¥ Quem reum dices? cinis, ecce, mutus

Cogeris tantum facinus silere.

Nec velit Tereus pater esse, nec tu

Cecropum proles; licet usque cantet:

Interim succisa taces, et altum:

â¤line=4535â¥ \@Rach.= Pandionios mittite questus,

Nos confuso decet ore queri.

Nos lugubres iterare modos.

Rapta sub umbras Menulema nequit,

Nulla supersunt Manibus ora.

â¤line=4540â¥ \@Th.= Flevimus omnes.

\@Ar.= *En modicam digito stringendi funeris urnam!*

*Vix bene craterem pulvis tenuissimus implet.*

*Nec tamen in cineres quite, Menulema, redegit*

*Solus hic ignis crat lignis nemoralibus ortus.*

â¤line=4545â¥ *Arsit amor patriae, fecitque hoc nobile bustum.*

Flete Galadinae Menulemam flete puellae.

\@Rach.= Mutate vices: solvite nexus.

Quaeque incessum premat alterius.

**Chorus absistat passibus aequis.**

â¤line=4550â¥ Incompositos Naenia numeros

Ordine nullo poscit et omni.

Laetius olim cum lephtiade

In gramineis ludente toris

Choreas licuit plaudere pedibus.

â¤line=4555â¥ Nunc funeream ducere pompam

Monet aspectae mortis imago.

\@Ar.= *O semper memorandae mihi Iephteia Virgo!*

*Innocuo cuius Victoria sanguine parta est;*

*Morte salus populi. Quemcunque in nomine praefers*

â¤line=4560â¥ *(Namque aliquem praefers, neque me haec velamina fallunt)*

*Hic mihi magnus erit: sed eris mihi tu quoque magna.*

*Hesperus ante diem ducet: vertentur in ortum*

*Flumina, declives retro pulsantia ripas:*

*Quam, Menulema. tuus nostro de pectore migret*

â¤line=4565â¥ *Fixus amor fulvo coelestis acumine teli.*

*Nam quid dissimulo! quamvis indignus habebar;*

*Sponsa tamen timida spe designata fuisti.*

*Te propter riguas Nili septemplicis undas*

*Posthabui Iordanis aquis? Patremque secutus*

â¤line=4570â¥ *Virgo tuum, patriae fines ac dulcia rura*

*Deserui miles, sulcataque iugera remis*

*Vomeris immunes Campos. Te propter Osirin,*

*Quaeque puer colui Divos mihi credita monstra.*

*Cornua curvantem, sed non sua, liquimus Isin.*

â¤line=4575â¥ Flete Galadinae Menulemam flete puellae.

\@Rach.= Vincimur planctu (pudeat) Sodales?

Miles horrorem fremit invidendum:

Nosque flagranti superat dolore.

Posco maioreis animi tumultus

â¤line=4580â¥ Plena tempestas oculos inundet.

Luctus hic nullam mediocritatem

Nec capit metas; neque frena mordet.

Pars renodatos lacerent capillos:

Pars sinant densae fluere instar undae,

â¤line=4585â¥ Liberos nodo. facies tegatur:

Vbera ad plagas maneant retecta.

Pectus illisis resonet lacertis.

\@Th.= Ah! Heliades nondum aequamus

Arte dolendi. Quum tosta rapax,

â¤line=4590â¥ Fratre perempto, pater Eridanus

Membra lavaret; trepidans aderat

Turba sororum: nullaque totis

Steterat ripis populus alba.

Flent cognato funere viso:

â¤line=4595â¥ Et mox cingunt eadem flentes

Littora silvae. Post Fata quoque

Durasse ferunt signa doloris,

Prope fraternum fixa sepulcrum.

Cadit electri liquor ex ramis.

Qui fronte prius, nunc fronde fluit.

â¤line=4600â¥ Ignea madidae lacryma lucis

Cortice sudat.

\@Ch.= Pectus illisis resonet lacertis.

Claros planctus audiat AEther:

Audiat omnis vicina domus.

â¤line=4605â¥ Crescant nostris flumina nimbis.

Non turba rudis sumus adgemitus.

Tener ac facilis moneat sexus,

Cum flere vacat, cedere nulli.

In lugendi molli officio

â¤line=4610â¥ Turpe est duro a milite vinci.

\@Ar.= *Sic, sic tristitiae toto squallore vacandum est.*

*Vos quoque caeruleis late fulgentia campis,*

*Condite terribili ferrugine sidera vultum.*

*Occubuit cunctis Virgo formosior astris.*

â¤line=4615â¥ *Vt Gabaonitas contra stetit aethere in alto*

*Immoto Sol orbe: stetisses tu quoque Lunae*

*Ni tua complesses celeri bis cornua gyro:*

*Dulcis adhuc hodie Menulema imponeret Aris*

*Purpura es floreis; non ipsa imposta fuisset.*

â¤line=4620â¥ *Nunc age, funeream rea criminis indue pallam:*

*Et subiens totam fratri soror eripe lucem.*

*Quodque micat radiis ac fila argentea vincit,*

*Candens sanguineo peplum mergatur aheno.*

Flete Galadinae Menulemam flete puellae.

â¤line=4625â¥ \@Rach.= Exundent lacrymis lumina frontium.

Sed quaedam ex oculi fonte cadentibus

Insit digna viro spuma ferociae.

Vir magnanimus Menulema fuit.

Menulema vir est, sive virago.

â¤line=4630â¥ Non communi more mulierum,

AEgra aut praegnans thalamos pressit,

Tulit intrepidos Patris adictus

Fataque vultus.

\@Th.= Plangite. sua sunt praemia iusto

â¤line=4635â¥ Fixa dolori. Iephtas ante

Obitum nobis has exuvias,

Vltima Fati monumenta sui,

Pignora mentis tribuenda dedit.

Hausta rogali caetera flamma

â¤line=4640â¥ Cinis altus habet. Plangite mecum.

\@Ar.= *Nulla fuit vita nec erit quoque dignior ulla:*

*Nulla tamen vita est indignius altero pulsa.*

*Quid moror invisam lucem? caligo profunda*

*Irruat, inque diem, quite, pulcerrima rerum,*

â¤line=4645â¥ *Abstulit, inferna noctis grassantur habena.*

*Terra flagellatis nutet tremebunda columnis,*

*Summaque subsidat: librataque pondera iactes*

*Ventus, et emota vellat radice cavernas.*

*AEquati coelo scopuli diducite costas.*

â¤line=4650â¥ *Findantur cautes et hiantia marmora venis*

*Dissiliant. Manes ruptis exite sepulcris.*

*Omnia confusis, praesentio legibus ibunt.*

*Vmbra per attonitam spectanda vagabitur Vrbem,*

*Mors superis functos, Coelo miscebit Avernum.*

â¤line=4655â¥ \@Rach.= Accipe ZONAM virginis Vmbrae,

Solitam castum vincire latus.

Tuus hic CRATER. nos inter heri

Lababat adhuc pocula rubro

Condita mero. *Credite*, dixit,

â¤line=4660â¥ *Vos, dum Calicem sumitis istum,*

*Memores nostro sanguine pasci:*

*Quem pro patria victima fundam.*

\@Th.= Quo singultu, quo verba sono

Vltima fixit! micuit toto

â¤line=4665â¥ Sacer ex vultu praescius ardor.

\@Ar.= *Accipio dignos servandum munus in usus,*

*Felices. quibus ex illo gustare licebit*

*Ambrosiam Coeli; devera sanguine vitis*

*Immortale merum. Nos mustea proluit umbra.*

â¤line=4670â¥ \@Rach.= Simplice textu tua sit TUNICA.

Negat in partes scindier aptas,

Vestis nulla sutilis arte,

Nullum sensit forficis ictum.

Integra pretium toga maius habet.

â¤line=4675â¥ Ah! ne lucrum sibi contemptrix

Alea iactu vindicet uno!

SPINA ex auro fabrefacta, tua est.

Vtilis alto turbine structas

Crispare comas. mira vepreti

â¤line=4680â¥ Species ista latet in Spina.

Hac sudorem SINDONE tersit.

Minio certans ruber unde color?

Etiamne fluit cruor ex oculis!

Iste in digitis ANNULUS haesit,

â¤line=4685â¥ Tres esse putes, in se triplici

Orbe reflexos. sunt tamen unus,

Numero plures. quique est alius,

Aliud non est. Tam principio

Quam fine caret. Quemcunque vides,

â¤line=4690â¥ Negat abiungi. librare velis?

Gravitate pari, lancibus aequis

Intra secum extraque feruntur.

Par pondus habent. Duo non maius,

Non minus unus. Pulcrior alter

â¤line=4695â¥ AHNULUS isto est! aurea pala

Adamante nitet. Qui gestat eum,

Sentiet ictas sanguine puro

Fulgere venas. Cor laetitia

Paene secari,

â¤line=4700â¥ \@Ar.= *Nescio, cur atrox gemitusque modusque gemendi.*

*Incrementa trahens, magis ac magis aestuet intus.*

*Sentio longa tamen suspiria, nec bene nota.*

*Quidquid id est, quod me singultibus interrumpit;*

*Magnum aliquid credo portendere: magna futuris*

â¤line=4705â¥ *Evenient seclis. quibus haec praesagia pandet*

*Sepositum tempus. Neque enim sibi Numen ad aras,*

*Caeco errore patris, frustra permiserit unquam*

*Virginis humana gantae cervice litari.*

*Suspensum arcani reverentia detinet Aevi.*

â¤line=4710â¥ \@Rach.= Suave fragrantem carpe COROLLAM.

Dignae stetit in vertice Nymphae

Quam praesignat copia florum,

(Vates utinam fallar) acutis

Tota marinis sentibus horret.

â¤line=4715â¥ Ambiit istud colla MONILE.

Tereti bacca fulget et auro.

Ah! ne rigido durius aere

Succedat onus, corpusque gravet.

Ex his CLAVIS partior unum

â¤line=4720â¥ Ferrugineae similem gemmae.

Iephtias illum nostra solebat

Iam certa mori versare manu.

Hanc ARMILLAM tibi dilecta.

Tristis Amator, donat habere.

â¤line=4725â¥ Insere dextrae. munere gemino

Ornatus abis. singula membra

Nectit achates. Vis mira subest.

Praedico: metum creat. atque pilos

Horrere facit: mox exhilarat

â¤line=4730â¥ Nobile pectus. Quoties tulerat

Inclyta Virgo: sibi visa graveis

Ferre catenas. procul armorum

Audire sonum: quasi captivum

Aliquem stridens duceret hostis.

â¤line=4735â¥ \@Ar.= *Ex hoc detestor fragilis connubia Taedae:*

*Cum mihi Iephtiaden contraria Fata negarint.*

*Mortales alio discedant pectore formae.*

*Vnica formosae est nostra ex tot millibus uni*

*Succumbam in tumulum. quod si placet altera virgo.*

â¤line=4740â¥ *Alter Hymen: adigat tristem me fulmen ad Orcum.*

*Nos Sinus Abrami, neptes ac mille nepotes*

*Complexus, thalami votis felicius olim*

*Reddet: ubi tuto castas miscebimus Vmbras.*

Nunc o nunc salve aeternum mea lux, meus Ignis,

â¤line=4745â¥ AEternumque vale: Cineres, mea flamma, valete,

\@Chorus.=

TAndem satis, ah! satis est fletum.

Sistite fontes: claudite rivos.

Titan propior Gadibus ultra

Plorare vetat. *Iam quartus aquas*

â¤line=4750â¥ *Subit, ac sparsos pulvere crineis*

*Pelago fessus mergit Ibero.*

Toties rutilo Vesper in auro

Lunae famulos praetulit igneis.

Simul exactum circulus annum

â¤line=4755â¥ Sub lanigera face reddiderit,

Pandente novi tempora Veris:

Nos quoque reddi luctibus aequum est.

*Veniet, veniet serior AEtas;*

*Cuius imago stamus ad urnam:*

â¤line=4760â¥ *Iustius altas illa querelas*

*Tumulo allidet. Funebre saxum,*

*Ex rupe recans virgine caesum:*

*DOMINI sacris Manibus olim*

*Debita* sedes: sed non Dominum

â¤line=4765â¥ Habitur a tuum: pretium maius

Miri capies HOSPITIS ossa:

Nunquam satis et toties uncti.

Plebs pia circum pectora tundens

Lugubre gemet. Quattuor una

â¤line=4770â¥ *Exiget atro maerore dies.*

Quibus in luctu rite peractis,

Aurea terris secula surgent.

Terget lacrymas pollice Risus.

Inopina metet gaudia Maeror.

â¤line=4775â¥ Ipsi propter vulnera plaudent

Nivea induti veste Dolores.

Ipsi sertis tempora vincti

Sua praeripient funera Manes.

Pax erit avibus, pax alma feris,

â¤line=4780â¥ Nullus in herba saeviet anguis.

Simul errabunt lupus, agna, leo:

Et concordes oscula iungent.

Eadem cervi pavidisque canes

Misti damis pocula sument.

â¤line=4785â¥ Lacteus amnis prata secabit.

Mellea trudent flumina silvae.

Olei torrens dolia rumpet.

Ripae vino spumante frement.

Viola silex mirata feret.

â¤line=4790â¥ Pretium cocco demet ovilis

Succida mutans vellera sandyx

Nova parturiet sidera coelum.

Non obscuris tunc implicitum

Nebulis griphi: sed enim certum,

â¤line=4795â¥ Et in aperto positum sole,

Dea *nobiscum*, MENULEMA soror

Rediviva suum nomen habebit.

DEUS EMMANUEL, MENULEMA DEUS,

Toto clarum NOMEN in orbe.

â¤line=4800â¥ Quod *Luna* triplex semper adoret:

*Candida* Coelo, *Rubicunda* Solo,

*Fusca* sub Orco.



# Back



*Cum licentia Superiorum.*


# Front

/

Tobias sive comice conscripta sacra Veteris Instrumenti Tobiae historia,
praeter alia pietatis et virtutum documenta perspicuum quoddam
coniugalis continentiae et in rebus adversis patientiae exemplar
proponens, iam primum iambico versu composita et in proscenium producta
per Fratrem Petrum Vladeraccum.

’s-Hertogenbosch, Johannes a Turnhout, 1598

Ad Rom\<anos\>, 15, 4,

Quaecumque scripta sunt, ad nostram doctrinam scripta sunt, ut per
patientiam et consolationem scripturarum spem habeamus.

Prudentissimis iurisperitissimisque Ducissilvae senatoribus, D\<omino\>
praesidi Arnoldo Brugelio, Godofrido ab Engelant, M\<agistro\> Nicolao
Tulden, Gisberto vander Stegen, Godofrido Vlierden, M\<agistro\> Iacobo
Balen, M\<agistro\> Petro Pelgromio, M\<agistro\> Francisco Bardoul,
M\<agistro\> Davidi Everswijn Fr\<ater\> Petrus Vladeraccus S\<alutem\>
D\<icit\> P\<lurimam\>.

Magnus ille principum omnium et monarcharum historiis hactenus celebrium
coryphaeus, Macedoniae rex Alexander, cordatissimi clarissimique domini,
rogatus a quodam, cur exiguis pro meritis munus in se regale et eximium
contulisset: \"Ego,\" respondit, \"non quid tu merearis accipere, sed
quid Alexandro conveniat dare, perpendo.\" Heroica vero vox et quae eius
ambitioni cuius cupiditati atque insolentiae angustius erat terrarum
orbis, apprime quadrabat. Ego certe non Alexander, sed Fr\<ater\>
Petrus, nec Magnus, sed opibus, scientia et corpore parvus, nec
Macedoniae rex,

sed omnis ordinis ac loci pueris faustis, miseris, glabris, scabris,
bonis, malis rector et tanquam tetricus quidam Aristippus, pro sceptro
ferula et pro diademate monastico insignitus cucullo, munusculum
gratitudinis ergo litterarium humanissimis illis oblaturus dominis qui
quo erga liberalium artium cultores studio et affectu propendeant bis
suis constructo sumtibus theatri pulpito manifeste demonstramrit, non
quale dominorum respondeat amplitudini, sed qualecumque a nostra
tenuitate proficisci possit, donum apparandum statui.

Cum ante triennium M\<agister\> Petrus Louwius lectoratum tertiae
classis suscipiens docendi me pro parente fasce levaret, quod praeter
domesticorum regimen et institutionem nihil ardui quod agerem, haberem
nec praeter servandam concionum cum fratribus periodum quae septima vix
hebdomade recurrit, ita cathenato tam frequenter concionandi labore
gravarer, pernitiosissimum, religiosis praesertim viris, otium fugiens
mentem ad studium comicum, ad quod natura proclivior patris mei iudicio
censebar, appuli. Conscripseram tum actus aliquot Tobiae nostri, cum
subito gravior non solum publicae catecheseos moles me invadit,
verumetiam propter repentinum Louwii discessum cogitur antiquo genitor
me includere ludo. Principio tum negotiorum multitudine, veluti
decumanis quibusdam fluctibus, procellis et tempestatibus obrutus
absolutam prope reiicio comoediam. Sed qui meus est erga istud studium,
utinam ita felix atque aestuans ardor, omnibus istis, -- tum in schola
publiea docendi, tum septuaginta domesticos regendi eosdemque quotidie
in Latinis et Graecis litteris, cantu Gregoriano et graphica pictura
privatim instituendi, tum saepius ter uno die concionandi molestiis --,
tantum suffuratus sum temporis, ut hanc et suis quomodocumque partibus
foeturam absolverem et dominis, modo gratum haberent, munusculi loco
dedicarem.

Si quis autem adeo sinistri inveniatur iudicii, qui δῶρον istud ἄδωρον
caussetur et quibus offertur parum accommodatum, quod Tobias
senatoribus, coniugium tractans, consultationibus multum diversis
implicatis obtrudatur, is mihi videat an non totius reipub\<licae\>
nostrae Ducissilviae perspicuam quandam imaginem sub historia Tobiae
quam in theatrum producimus, adumbratam deprehendat. Primo siquidem
pudica illa Raguelis filia, Sara nimirum, quae a diversis in coniugium
maritis sollicitata, uni tantum Tobiae, quod veri Dei Israelitarum,
creatoris nempe caeli et terrae, cultor esset, caeteris infidelibus
morte graviter mulctatis, sponsa

reservatur. Quid? An ablato schemate non solis luce clarius exhibet
patriam hanc nostram, civitatem Silviducensem, cuius integritas a
diversis saepenumero satis alioquin violenter constupraturis procis
sollicitata, illis quod asseclae verae avitaeque fidei non essent, a Deo
iure punitis, uni Brabantiae duci cui tanquam optimo optimi parentis
filio, Tobiae iuniori, intaminanda ipsius debetur integritas, perpetuo
conservatur? Istam enim quandam veluti coniugii necessitudinem Tobiae
seniori qui ardentibus horum coniugum, quantumvis ingenti locorum
intervallo disiunctus, desideriis et votis incolumitatem exoptat, hoc
est regiae maiestati, sperat nequaquam displicituram.

Ad haec quod eadem Sara diuturnum vicinorum et affinium improperium
perpessa in secretis aedium suarum penetralibus oratura secessit, an non
solis luce manifestius nostram hanc exhibet civitatem quae cum quasi
sudes sit in oculis vicinorum quibus undique cingitur, oppidorum arcanis
illis et inaccessis utriusque sexus coenobitarum collegiis iisque
frequentissimis salutem suam et incolumitatem adversus Vatinianum
hostium suorum undiquaque dicteriis insultantium odium Deo Opt\<imo\>
Max\<imo\> commendat ut se tanquam gallina pullos sub umbra alarum
suarum protegat et contueatur? Iam vero nuptiarum harum paranymphus
caelestis ille Raphael qui toties horum coniugum divina sua prudentia
saluti consuluit, quid obsecro aliud quam longissime in posterum
prospicientem hunc Busciducensem senatum liquido demonstrat? Quam certe
providus hic Raphael hoc adhuc anno quo casus admodum dubii plures quam
superioribus aliquot lustris rempub\<licam\> nostram invaserunt,
occultos illos Asmodaei conatus iustitiae vinculis accurate et
vigilanter constrinxerit et refrenarit, manifcstiora sunt vestigia quam
ut hic necesse sit commemorare. Credo videtis iam, doctissimi domini,
haec non omnino inepte summa historiae capita Silviducensi
rcipub\<licae\> quadrare. Si in reliquis Tobiae partibus idem, quod
factu facilimum fuerit, praestemus, an tum adhuc iure criticus quispiam
caussetur praeter decorum hunc ingenioli nostri foetum iurisperitis
obtrudi scnatoribus?

Quapropter si, quod facile credam, ineptulum videatur quod vobis,
praestantissimi domini, munus offeratur, genuinum et sincerum donantis
animum, non adeo donum, quaeso, ponderate, memores simplicis istius ipud
Persas rustici Sinerae, qui dum apud ipsos legibus cautum esset, ne
quisquam regi foras in publicum prodeunti sine munere fieret obvius, cum
iam procul a domo sua in regem Artaxerxem incidisset ac caeteri Persae
omnes certatim dona rcgi deferrent, ille contristatus et anxius, quia
nihil

quod donaret habebat, ad proximum fluvium celerrime accurrit et aquam
utraque vola haustam regi offert, suam praesentem inopiam deplorans.
Artaxerxes facto delectatus collaudato multis verbis offerentis animo
mandat spadonibus ut in auream phialam aquam de manibus rustici
acciperent. Quin etiam cum ad diversorium suum pervenisset, misit
rustico stolam persicam, phialam auream et mille daricos pro mercede.
Egregiam vero candoris animi remunerationem!

Ego quidem abunde satis praemii me retulisse existimabo, si ista vobis
dedicata comoedia sanis vestris iustissimisque videatur iudiciis
Silviducensibus exhibenda; sin minus, saltem ad me parentem suum bona
cum gratia ablegandus alio foetus remittatur. Vestro igitur iudicio aut
stet aut cadat, aut intra moenia servetur aut in exilium extorris
eiiciatur. Id Tobiae mirum non accidet, cum tota quam comice scripsimus,
historia ab ipso Tobaeo in exilio Babylonico sit acta et in hoc humanae
vitae exilio a me conscripta primo comoedia. Nam iuxta mecum, imo melius
quam ego, sciunt domini peregrinationem et continuum exilium esse hanc
vitam nostram super terram. Unde pro religione et patria sua solicitos
dominos ad veram patriam, huius vitae quod natura nobis circumscripsit,
spatio feliciter decurso educat benignus ille fidelitatis et constantiae
remunerator Deus.

Valete interea, vin iurisconsultissimi, vobis, familiae et patriae
vestrae multis annis incolumes.

Cursim ex domo fratrum 7. Kal\<endas\> April\<es\> Anno 1598

Gulielmus Vennius candido lectori

Comica delectent si quem modo pulpita, lector,

quemque iuvent soccis aucta theatra novis,

hoc legat, in laudem Vladeracci Musa Ducalis

quod trimetro Silvae carmine lusit, opus,

\(5\) dignum laude, queat quod nulla abolere vetustas:

quaesita ingenio gloria morte caret.

Nam licet abrumpant vati rata fila sorores,

attamcn hoc foetu fa,a superstes erit.

Non hic dicta virum tractantur anilia, quisquam

\(10\) de quorum possit subdubitare fide:

fontibus ex imis sed quam sacra pagina vati

suggessit, Tobiae texitur historia.

Maluit his studiis calamum exercere, tendlo

et profecturis rebus adesse gregi

\(15\) quam Siculis vacuam gerris opplesse papyrum

a sera indignis posteritate legi

aut spectanda rudi commenta obtrudere vulgo

aut sibi quae nendo somnia finxit anus.

Talia si in scenam ducantur ludicra, solo

\(20\) obducto phraseos comta colore placent,

non secus ac pictura oculos cum pascit inanis:

interior fructu mens tamen una caret.

Indubie verum sacra haec comoedia lucro

auditorum animos uberiore beat.

\(25\) Nam linguam f\’ormat Latii sermonis honestas

qua superat prisci temporis auctor avos.

Dein stimulis prolata movent oracula mentem,

erudiunt animos dogmata dia rudes.

Non locus bic foedae Veneri nec turpia leno

\(30\) eructat Bacchi verba liquore madens,

non furtivus amor, non noxia basia scenam

defoedant, inita non sine lege torus

(omnia nam legum faciles moderantur habenae,

turpia sincerus quaeque coercet amor

\(35\) connubium auspicio stabili succedat oportet,

cum thalamum Raphael pronubus ipse parat),

nec detrectat iners ut herilia iussa minister,

insulse narrans furta patrata, vagus,

non parasitus edax, non mullo aspersa lyaeo

\(40\) exercet molles carmine lena choros.

Horum nil ullo quidquam reperitur in actu,

nam Domini cohibet cuncta nefanda timor

Hanc secura igitur complectere mente poesin

quae reddet doctum non minus atque probum.

\(45\) Non opus hic (scriptis velut in compluribus) acri

iudicio, ut trutines singula lance, tibi.

Cautio nulla bonos ne vel contagio laedat,

inquinet aut mentes haeresis ulla pias:

adstrinxit numeris auctor mysteria mystes,

\(50\) affmxit veris ast, mini crede, nihil.

Addideris quare paria ad molimina calcar,

ad tuus accedat si tua plectra favor:

scommate proscindas si non mordace laborem,

foeturam plausu candidus atque iuves.

\(55\) Id monitum voluit nostro te carmine, lector,

quod dedit absurdo pectine musa, vale!

Elegidion Nicolai Bardoul. Liber loquitur.

Comica quisquis amas sacris deprompta viretis

Castaliique sitis dulcia musta lacus,

me pete, quem modicis arctat membrana tabellis

ac fovet expasso casta Minerva sinu.

\(5\) Cur te vana iuvant pathicae ludibria chartae?

Excipe quod Phoebe mundaque Vesta sacrat.

Si legis Alciden, Tityum vastosque Cyclopas,

Gorgona cum Nesso, quid nisi monstra legis?

Numquid Hylas humeroque Pelops insignis eburno,

\(10\) num tibi dormitor proderit Endymion?

Exutusne puer permis labentibus aut qui

odit amatrices Hermaphroditus aquas?

Huc ades ad calicem morum, sitibunda iuventus,

siccaque spumanti prolue iabra mero!

\(15\) Diffluit hic laeto praeruptus gurgite rivus;

haec bene torquentem comprimit unda sitim.

Multum, crede mihi, refert a fonte bibatur,

qui nitet, an turpi, quem stupet unda lacu.

En non Nyctemenem patrium temerasse cubile

\(20\) testor et Alcimenam concubuisse Iovi,

non Danaen Danaesque nurum matremque Lyaei

invenies: Tobiam pagina nostra sapit.

Delitias mensae, Veneris fomenta salacis

abnegat, errores perpete mole premit.

\(25\) Omne tulit punctum, nam miscuit utile dulci

et iunxit Latiis Attica mella favis.

Quin Raphael niveo percurrens pulpita socco

hic roseum roseo fundit ab ore melos.

Nonne vides? Thalamum comiti taedasque iugales

\(30\) praeparat et cesto cingere cogit amor.

Apostrophe ad auctorem

Des age, care pater, caeli convexa tueri

et doctum docto pectore profer opus.

Post te victurus, per te quoque vivere foetus

incipiam: cineri gloria sera venit.

19\. Nyctemenem ed.: Nyctimenen Bressers.

TOBIAS

Argumentum

Tobaeus operam dans pios conviviis

ut excipiat Abrahmidas et sepeliat,

fit caecus. Hinc exasperatus scommatis

solatii loco, diem optat claudere

\(5\) extremum; abire in Mediam natum iubet,

qui mutuatum, quod fuerat, aes adferat.

Fit Raphael viae comes, qui plurimis

dat liberum periculis, quo coniugem

iuvante ducit debitumque aes impetrat

\(10\) a daemonisque liberatur fraudibus.

Hinc post moram parentibus satis gravem

multis comes reducens auctum commodis,

quid caecitatem patris auferat docet.

Fidelitatis post recusans praemium,

\(15\) sese aperiens et avolans, dat familiae

horrore mistum inaestimandum gaudium.



# Main



## 1. Prologus

Expertus auctor huius est comoediae

quae cusa vix ex officina proruens

gestit paratis exhiberi pulpitis,

quod quisquis arti comicae mentem appulit,

≤line=5≥ illud sibi credat dari negotii

populo ut queant placere agendae fabulae.

Solaris agitur quartus orbis mensibus,

tragoediam plenam sacris mysteriis

moralibusque dogmatis quod coeperat

≤line=10≥ nostrae iuventus disciplinae credita

in gratiam novi exhibere praesulis.

Ea ob imperitae plebis insolentiam,

licet actionem urgeret aequa occasio,

licet aeris permitteret serenitas,

≤line=15≥ licet histrionum ornatus esset congruus,

non commode potuit tamen spectarier,

arcana namque si qua sint et mystica

in fabulis, quamvis sacris e fontibus

petita, vulgus illa illitteratum sibilis,

≤line=20≥ susurriis clamoribusque et id genus

quam plurimis proterviae signis solet

explodere. Hinc consultius se credidit

auctor, theatro cuius hic modo sistitis,

posthac labores collocaturum suos,

≤line=25≥ si sumpta sacris sacra gesta ex bibliis

vulgoque familiariora induceret

proscenio, cuiusmodi sunt Tobiae,

vernaculis sub disciplinis, parvulis

quae abcdariis solent minoribus

≤line=30≥ in triviis discenda tradier, simul

ut syllabas connectere haud sat didicerint.

Lippis ut haec tonsoribusque nota sint!

Vos interim quibus est Minerva notior,

qui socculos trivistis arte comicos,

≤line=35≥ accinctus his grex histrionum ludiis

precatur ut, videre si qua et auribus

haurire dabitur delicatioribus

nunquam ardua linenda cedro, non statim

haec exigatis aut calumniemini

≤line=40≥ novi inchoata scripta comoedographi,

errata sed quaevis benigne ostendite.

Integritas si namque rectoris satis

perspecta nostri est, libere affirmabimus

vel crassiora vitia vel subtilia,

≤line=45≥ aequi et boni quae iustus arbiter notet,

facturum; adhaec huic actioni neutiquam

parum decoris adferetis, si rudis

vestris populus interpretationibus

(praesertim ubi seriem artificium comicum

≤line=50≥ non patitur historiae probe servarier)

iuvabitur simulque strepitus improbos

vel discurrentium vel oblatrantium

humanitate candidi sedabitis.

Nunc ad meos praefationis partibus

≤line=55≥ functus redeo; si qui favetis fratribus,

salvete, eos et adiuvate silentio.

## 2. Dramatis personae

Tobias senior

Anna Tobiae

Tobias iunior

Raphael archangelus

Achior, Nabaoth consobrini Tobiae

Naar famulus Tobiae

Tsaddic

Asmodaeus princeps libidinis

Raguel consobrinus Tobiae

Anna Raguelis

Sara filia Raguelis

Sopper scriba. Chera libertus, Eleazarus, Sirus. Chorter, Arsan,

Doeg, Meheman, Sodar famuli Raguelis

Abra pedissequa Sarae

Gabelus

Soer Gabeli famulus

≤line=4≥ Convivae Tobiae

## 3. Personae mutae

Duo interpretes

Tres choragi psaltae et totidem psaltriae

Calliopius prologi et epilogi recitator

## 4. Actus I. Scena I

Tobias senior

Deus Abraham, Deus Isaac, Deus Israhel,

quam copiosa misericordiae tuae

in me fuit, mox inde ab incunabulis,

≤line=60≥ gravissimis exercito sub casibus,

et magnitude et inaestimanda immensitas!

Ex plurimis ut pauca gratus praedicem:

captivitatem tu meam solatus es

praesidia vitae tam manu larga offerens,

≤line=65≥ ut usque servitute dira fratribus

pressis valuerim plurima impertirier.

Tu mihi, Deus, animi dedisti robur et

constantiam, ut, quando impius Ieroboam

populum iuberet aureis, vesania

≤line=70≥ quos execranda fecerat sibi, vitulis

litare thure et ceu Deos venerarier,

numen tuum cultu impio haud offenderim;

deinde coniugatus urbis Ninives

indigena, non contaminarim gentium

≤line=75≥ unquam prophanis me cibis. Hinc gratiam

habere me cum rege fecisti inclyto

Salmanasar, benignitate ut uterer

eius iuvando proximos solatio

monitis et opibus; hinc ab insidiis, mihi

≤line=80≥ Sennacheribus quas tetendit impius,

regnator orbis, eruisti et noxium

ultrice sceleris vindicasti dextera,

ut iam reversus pristinis sum redditus

aedibus, amicis, comraodis, honoribus.

≤line=85≥ Pro quibus in aevum summa tibi sit gloria!

Iam nunc vicissim me meis inedia

par est gravatis opitulari fratribus

in servitute adhuc Deum timentibus.

Ingrediar ut gnatus aliquot, quod talibus

≤line=90≥ uxor parat, convivio subito advocet.

Atat quis hic tumultus est? Consultius

intro ruo, foris priusquam adobruar.

## 5. Actus I. Scena II

Tsaddic intus sauciatus prodit

Oy Ninivitae, oy oy trucidor innocens.

Nil commerentis ense guttur perfodit

≤line=95≥ trux carnifex crudelior vel Phalaride.

Eheu morior, ah occido, morior miser.

morior. Meatus vocis intercluditur:

vix pauca possum verba anhelans proloqui.

Pater supreme, spem meae tibi credidi

≤line=100≥ vitae: salutarem benignus porrige

manum. Spei da ne pudescat irritae,

ab hostium sed fraudibus me libera.

Praei viam mihi, abditis a cassibus

Sathanae propitius erue, o Deus Pater.

≤line=105≥ Meum in tuas commendo spiritum manus.

## 6. Actus I. Scena III

Tobias iunior, Tobias senior

Tob.i. Foras parens me misit aucuparier

probos, quibus convivium instruat, hospites,

namque assa, frixa, elixa quaeque cocta sunt.

Praeter famelicos nihil petit amplius

≤line=110≥ qui haec cuncta dum calent, hilariter sumserint.

Ad has aves escas facile quam plurimas,

scio, obvias prehenderim, verum pus

tantum Isaci nepotibus puto coxerint.

Atat, quid hoc? Hominemne cerno immaniter

≤line=115≥ caesum cruorique involutum tabido?

Heu, ut video, quoque habitus Isacidae est ei.

Id illico patri indicandum censeo.

Heus, heus, quis evestigio recludet has

fores?

Tob.s. Quid importunus es? Quid accidit?

≤line=120≥ An assulatim vis fores confringere?

T.i. En Israhelis atrociter propaginis

caesum virum.

T.s. Supreme vindex, servitus

captivitatis cladibus quot obruit

olim tuo populum dicatum cultui!

≤line=125≥ Sed scelera punis nostra, iustus arbiter.

Age, fili, in humeros hoc meos fac ocyus

leves cadaver, ut aedium in penetralia

tantisper abdatur, Bootes dum piger

cunctis colorem rebus auferens, sinat

≤line=130≥ tuto affici sepulchri honore debito.

T.i. Manus praehende, ego paululum levavero

pedibus, dum in humeris commode locaveris.

T.s. Hem subleva, bene habet.

T.i. Tenes?

T.s. Sat commode.

Perge modo ut tuum exequare negotium.

≤line=135≥ T.i. Nihil, pater, labora, id effectum dabo.

Introiit. Auguror parum laetum fore

convivium, nam funeris praesentia

obnubilabit omne facile gaudium.

Qui se modo hic dant obvios? Sunt Achior

≤line=140≥ Nabathque et hos, quod consobrini sint, patri

gratissimos credo futuros hospites.

Blande alloquar ne forte se alio conferant.

## 7. Actus I. Scena IIII.

Tobias iunior, Achior, Nabath

Tob.i. Salvete, cognati. Parens me misit huc

uterque, quo vos obsecrarem prandii

≤line=145≥ ad apparatum sobrium ut dignemini

concedere.

Ach. Ecquis tam benignis rennuat

parere votis? Sed pater dic, obsecro,

ut agit et animo quo intuetur hanc gravem

captivitatem, Hebraea gens cuius iugo

≤line=150≥ pessundatur, calcatur atque frangitur?

T.i. Satis, ut par est, molesto, at offensae imputat

factae in Deum si quid premat molestiae.

Nab. Recte quidem, nihilominus quantumlibet

referre clades ad patrata crimina

≤line=155≥ aequum esset, animus hic tamen maerore ita

est saucius, ratio ut gemens sub pondere

doloris aerumnaeque quae cor opprimit,

vix perferat mactarier tam atrociter

passim nepotes Isaci, velut audio,

≤line=1600≥ si forte scis, iam nunc virum integerrimum

esse iugulatum.

T.i. Quin sciam quem humeris suis

pater domum asportavit atque funebri

hac statuit officio ipse nocte prosequi?

Ach. Quid audio? Mirandus est affectus hic

≤line=165≥ profecto: vix mortis minas evasit et

iterum audeat mandare terrae mortuos?

Nab. Sane nimis videtur id temerarium.

T.i. Sitne an secus, non sat scio, sed hoc scio:

quod, ut Deo obsequatur, haud hominum mem

≤line=170≥ sententia queat facile deducier.

En egredi videtis ipsum ex aedibus.

Tentate quid monitis queatis assequi.

Ego quae dedit mandata, vado ut exequar.

Ach. Tentabimus, rerum tuarum, age, satage.

## 8. Actus I. Scena V.

Achior, Nabath, Tobias senior

≤line=175≥ Ach. Salve, patrone nationis Abrahmidum

quos et, vales quocumque, adhuc superstites

vitaque functos promptus officio iuvas,

dum et pauperum opibus sublevas inediam

et mortuorum abdis solo cadavera.

≤line=180≥ Tob. Et vos salute vicissim, amici, mutua

impertior. Quid distulistis ingredi?

Gnatus quibus sermonibus vos hactenus

hic sub Dio remoratus est?

Nab. Roga potius

quid filium nos hactenus detinuimus,

≤line=185≥ dum sciscitamur anne clanculum audeas,

vitam quod et rem familiarem adduxerat,

piaculum, in discrimen, iterum admittere,

iterum sepulchris atque humare cadavera.

Tob. Ea scilicet vos cura reddit anxios.

≤line=190≥ Censetis id piaculum quod commodat

summi Dei Patrisque clementissimi

mihi perennem gratiam?

Ach. Pie satis,

verum periculose agis, quae inhibita sint.

Tob. Quasi nequeat me ab improbis defendere

≤line=195≥ vindex meae toties salutis providus.

Nab. Certum est, suos gravibus Deus saepe eripit,

ut tute crebro expertus es, periculis,

tamen haud cupit, discrimini ut se quispiam

exponat, ultro, iussa dum regum irrita

≤line=200≥ reddit. Scis hinc quam gravia vix incommoda

(dum propriis extorris actus sedibus

distraheris ignotis vagus regionibus)

evaseris rursusque condis mortuos?

Tob. Non hic libet rrustra diu argutarier.

≤line=205≥ Mecum introite ut intus isthaec fusius

sub prandio, si commodum videbitur,

tractemus. En gnatus redit comitantibus

hominibus haud parum, scio, famentibus,

verbosa quorum ventribus contentio

≤line=210≥ parum inferat compendii. Praestat igitur

modo ingredi atque accumbere. Sequimini.

Ach. Ilicet.

**Chorus asclepiadaeus glyconico clausus**

Profusis nimias quaerere sumptibus

escae delitias quae ingluviem iuvent

irritentque famem fercula, paginis

≤line=215≥ divinis prohibet Deus.

Non si luce tamen mensa domum sacra

exornet dapibus splendidioribus

et caste studeas exhilararier

culpam Numina iudicent.

≤line=2200≥ Namque Hebraea suos gens habuit dies,

festis quos epulis non avide tamen

sumendis daret ut fieret arctior

istis officiis amor.

Sed qui vis epulum quod celebras, Deo

≤line=225≥ acceptum, tua dum fert opulentia,

caelestem studeas sub grege pauperum

nonnunquam excipere hospitem.

## 10. Actus II. Scena I.

Tobias senior, Tobias iunior

T.s. Cedo manum, mi nate, namque hirundinum

ut ipse nosti, oculos oletum ita perdidit,

≤line=230≥ sine te duce ut pedes movere vix queam.

T.i. Vel scipionem vel ducem totum tibi

tuum parens me filium rogo vendica.

Quid non suo debet parenti filius?

T.s. Loqueris probe ac ut te decet.

T.i. Sellamne vis,

≤line=235≥ quo defatigatus quiescas, proferam?

T.s. Ne interroges: ita oppido sunt omnia

lassata membra, iusta dum funebria

genti Deo carae Israhelis praestiti.

Tantisper hanc dum tuleris, hic figam pedes.

≤line=240≥ T.i. Quiesce iam.

T.s. Strepitumne, fili, huc audio

venientium? Sic sentio: solum tremit.

T.i. Nec opinione falleris nec auribus:

nos consobrini siquidem recta petunt.

lubesne me, pater, ingredi an subsistere?

≤line=245≥ T.s. Mane, nihil credo iuventam quod tuam

offendat, hic tractabitur, nihil et tua

opera pater carere caecus filii

potest.

T.i. Morabor te ergo promptus ut iuvem

in omnibus. Sed proximant, tacendum erit.

## 11. Actus II. Scena II.

Achior, Tobias senior, Nabath, Tobias iunior

≤line=250≥ Ach. Schalom lecha, patrone sobolis Isaci!

T.s. Vobis vicissim pacem, amici. comprecor

atque incolumitatem mihi, heu, quam contigit

maiorem.

Nab. Ut est, amice, quidnam contigit?

Quid alta ducis ingemens suspiria?

≤line=255≥ Quid et oculi tibi seniles lippiunt?

T.s. Me coecitatis opprimit subitariae

inaestimandum, consobrini, incommodum,

solem quod almum prohibet intuerier.

Ach. Pro pro dolor, cognate, verane praedicas?

≤line=260≥ Narra obsecro, quis casus huic te adduxerit

nil commerentem flebili infortunio.

T.s. Cum defatigatum parieti verticem

forte ex sepultura applicarem, hirundinum,

heu, calida desuper oculis mihi stercora

≤line=265≥ in aedibus †nidilficantium† incidunt.

Somno refectum cum brevi corpusculum

levo ad mihi consueta vitae munia,

heu, tento frustra replicare palpebras,

quia caecitatis me plaga subito obrutum

≤line=270≥ comperio. Spero adhuc tamen dementia

me ea propediem liberandum Numinis.

Nab. Mortalium miserrime, ecquid num sapis?

Pergesne frustra Numini confidere?

Quasi Deus nostri aut tui curam gerat,

≤line=275≥ quos obrutos tot attent laboribus

doloribusque et cladibus, quos nec sua

intaminata valet tueri integritas.

Ecquid tibi iam profuit, tam in pauperes

fuisse alendos obvium, tam in mortuis

≤line=280≥ terra obruendis, cum tuae discrimine

vitae reique promptum et usque interritum?

T.s. Non sic, amici, Abrahmidas loqui decet.

Tametsi enim benignus hic nos arguit

pater Deus, non filiorum catalogo

≤line=285≥ peculiarem vult tamen gentem erutam.

Nec hic suos, ubi cuncta fluxa et inania,

florere prosperis cupit successibus,

gravissimis exercitos sed casibus

patriam supernam immobili constantia

≤line=290≥ desiderare cupit, ubi his brevibus malis

tandem expediti in sempiternum cum angelis

sanctisque promissis bonis laetabimur.

Hinc gratias ago supremo Numini

quod puniat vivum, beet quo mortuum.

≤line=295≥ Nab. Piscator icte tam crebro, necdum sapis?

Mente obstmata caece adhuc caecuties?

Vale ut mereris caecior Thiresia et

nil profuturae immorere confidentiae.

T.s. Est hoc, amici, corapati doloribus?

≤line=300≥ Sic deseritis in asperis quem in prosperis

tanquam Deum colere soletis casibus?

Videbo quid solaminis sit in aedibus.

T.i. Mane, pater, nam mater ex foro redit

hoedum renitentemque ducit cornibus.

## 12. Actus II. Scena III.

Anna, Tobias senior

≤line=305≥ An. Quid hic socors foris, marite, desides?

Ingredere, age, coquam tibi tenelluli

haedi caprarum delicatum obsonium.

T.s. Haedi, inquis? Huius audio vocem quidem

balantis at cuius fuerit, id nescio.

≤line=310≥ Videte ne fortasse furtivus siet.

Dominis eundem restituite protinus.

Nobis enim ex furto comedere aut sumere

minime licet.

An. Delire, quid tu somnias?

Ego tibi sublata furtim coxero?

≤line=315≥ Nunc sole clarius liquet quam vana spes

in rebus asperis subinde animum tibi

erexerit. Nunc video quam nullus tibi

sit fructus eleemosynarum residuus.

Ego manibus telaque sumptum quaerito

≤line=320≥ totumque tibi dimensum abundans erogo

vitam seni diutius quo prorogem,

et tu mini furtum imputes, silicernium?

Vale, ut mereris, suspicator improbe!

## 13. Actus II. Scena IIII.

Tobias senior, Tobias iunior

T.s. Domine Deus, quot me premunt angustiae!

≤line=325≥ Iustum tamen te et misericordem iudicem

graviora commeritus fateri debeo.

Nostra attamen, pater misericors, crimina

quae vel ego vel nostri patres commiserint

oblivione praeteri spontanea.

≤line=330≥ Tua, fateor, irrita pacta crebro fecimus

sanctique iura foederis negleximus.

Hinc hostibus, iustissime arbiter, tuam

gentem dedisti publicum ceu totius

orbisque spolium fabulamque ludicram.

≤line=335≥ Haec omnia et graviora commeriti quidem

variis sumus, pater supreme, piaculis.

Sed nunc rogo, plasmator ardue generis

mortalium, erga me voluntatem tuam

modo perfice atque in pace spiritum meum

≤line=340≥ face recipi: satiust mori quam vivere.

Has, nate mi, Deus preces puto audiit.

Me intus proinde duc, ubi tibi traduam

suprema mandata atque modicae syngraphum

matri et tibi, quae erit reliqua, pecuniae.

≤line=345≥ T.i. Fide pater, haud nos deseret Deus orphanos.

Pape quis hic? Sed est necesse sequi patrem.

## 14. Actus II. Scena V.

Raphael archangelus

Magni tonantis huc minister aliger

coelo relicto ad Tobiae mittor lares

ut plurimis exercitatam incommodis

≤line=350≥ bene merito suffulciam solamine

viri probati in omnibus constantiam,

dum filium ducam ac reducam sospitem

periculis praesentibus crebro erutum

auctumque commodis, opibus et coniuge.

≤line=355≥ Saepe quidem Deus suos patitur malis

hinc inde graviter ingruentibus premi

nec id tamen facit, suos quod oderit,

tentationis sed camino ut agnita

auro probato purius rutilet fides.

≤line=360≥ Proinde ter quater beati et amplius,

sub tristium quorum haud labascit pondere

rerum animus, at pleni fiducia in Deum

laetam manent rerum vicissitudinem.

Id plurimis oppressa Sara doloribus

≤line=365≥ probi pudica Raguelis filia

suspiriisque lacrymisque et questibus

secreta replens aedium penetralia

mox didicerit quando quod abdita in intimum

conclave fusis obsecravit lacrymis,

≤line=370≥ a propitio tandem Deo impetraverit

omnique libera improperio duxerit

boni bonum Θωβηθ parentis filium.

Longanimus en cum filio vir prodit huc,

erecta cuius mens futura ad gaudia

≤line=375≥ ex mille mundi incommodis transferrier

in patriam gestit beatam caelitum,

multis prius sed cladibus probabitur,

examinata melius ut patientia

ferat trophaei opimiora praemia.

≤line=380≥ Altissimo Deo huius ego modo obtuli

orationem et lacrymas quem cum suo

gnato videtis proximum, me comite qui

mox longiori sese itineri accinxerit.

## 15. Actus II. Scena VI

Tobias senior, Tobias Junior, Raphael archangelus, Anna

T.s. Mandata si omnia quae dedi observaveris,

≤line=385≥ tutus Deoque carus aetatem exiges.

T.i. Mandata, pater, haud ambige observavero,

sed nescio solutionem qui impetrem.

T.s. Hem cape quod ad manum habeo tibi chirographum:

illud simul porrexeris, totum lubens,

≤line=390≥ quod debiti est, tibi solverit. Nunc ocyus

perquire de comite tui fido itineris,

ut me superstite adhuc id argenti impetres.

Vade, opperiar, huc dum redibis.

T.i. Id obsecro.

Pape, quis hic tam splendido vultu est homo,

≤line=395≥ quid et profectioni habitus accinctus est?

Compello eum quantumlibet venerabilem.

Salus tibi, bone iuvenis. Die obsecro

cuiatem habemus?

Raph. Filiis ex Israhel

his inquilinum sedibus coram vides.

≤line=400≥ T.i. Viamne nosti in Mediam qua tenditur?

Raph. Novi optime, perambulavi namque eam

frequentius. Rages in oppido saepissime

Gabelus ipse me recepit hospitem.

Quin ad ipsum iter praecinctus ecce destino.

≤line=405≥ T.i. Aisne tu? Oro paululum morare me,

haec ipsa patri nuntiem donec meo.

Prae foribus en stat ipsus. Hem pater!

T.s. Quid est?

Quid concitus nec ut arbitror negotio

tuo peracto, gnate mi, reverteris?

≤line=410≥ T.i. Probe peracta res, mihi namque obtigit

viae peritus et angeli spectabilis

facie adolescens et Gabelo cognitus.

T.s. Miranda narras. Illico hunc sistas meae

praesentiae, profectioni accingitor

≤line=415≥ tum, age, propere.

T.i. Facesso utrumque, quod iubes.

Ingredere, benedicte ab Elohim, parens

gestit meus tibi colloqui.

Raph. Bone vir, tibi

sit gaudium precor.

T.s. Quid obsecro mihi

sit gaudii caeco, cui lumen poli

≤line=420≥ gratum obtueri non licet?

Raph. Forti es animo,

te propediem ἀρχίατρος; Deus curaverit.

T.s. Poterisne filium meum perducere

in civitatem Mediae ubi Gabelus est?

Feres reversus, quod merebere, praemium.

≤line=425≥ Raph. Ducam tibi gnatum ac reducam sospitem.

T.s. Dic oriundus obsecro sis qua tribu?

Raph. Quid oro mercenarii cupis genus

cognoscere? Haud tamen relinquam nescium:

magni Ananiae filius sum Azarias.

≤line=430≥ T.s. Magna profecto natus es propagine.

Sed ne moleste, amice, id obtestor feras

quod voluerim gentem tuam cognoscere.

Raph. Minime equidem. Cum matre gnatus huc foras

modo graditur. Suntne expedita ad iter tibi

≤line=435≥ omnia?

T.i. Nihil quod amplius desiderem, est.

Parata sic sunt omnia.

Raph. Probe. Dic modo

parentibus tuis vale.

T.i. Vale, pater

colende.

T.s. Vale, mi nate. Deus in itinere

sit oro vestro et angelus eius sit comes.

≤line=440≥ T.i. Mater, vale, suavissima hoc in oscuio.

An. Hem, nate mi, sic me patremque deseris?

Quid absque te nobis erit solatii?

Fili, vale, novissimum vale, heu dolor!

T.i. Quid nunc? Precor ne lacryma!

Raph. Ne lacryma,

≤line=445≥ mulier, brevi gnatum reversum videris.

An. Heu, quid, marite, scipionem familiae

hunc filium mittis foras? Non tanti erat

pro quo ipse abest, peculium. Nobis satis

nostra haec tenuitas esse poterat: omnium

≤line=450≥ vel unus instar opum fuisset filius.

T.s. Lamenta cessent. Haec mea est fiducia,

disponat angelus Dei quod omnia

quae ad ipsius profectionem pertinent.

Salvum proinde brevi reversum videris.

≤line=455≥ Sile igitur atque a lacrymis his tempera.

An. Heu non queo, natum quin absentem fleam, heu!

## 16. Actus II. Scena VII.

Raphaet, Tobias iunior

Raph. Mora perexigua loei quam plurimum

peragravimus. Hem, socie, si placet, parum

fessi hic quiescamus Tigrin prope fluvium.

≤line=460≥ T.i. Placet. Pedes multo obsitos ex itinere

pulvere licebit abluere, sed hic canis

putas iter totum valebit persequi?

Raph. Valebit. Est huiusmodi haec sagacitas

animalibus, possinl odore ut assequi

≤line=465≥ et repperire, amiserint si heros suos.

T.i. Laetor. Praei viae inscio.

Raph. Sequere.

T.i. Sequor.

**Chorus sapphicus**

Gaudii metas velut insolescens

non sibi figit nimium secundis

rebus humanum genus erigens ad

≤line=470≥ sidera cristas.

Sic et adversis agitata fatis

fert nimis clades hominum moleste

mens ut infaustam cito quae sequetur,

nescia sortis.

≤line=475≥ Sed Dei verus medium tenebit

cultor adversis iter et secundis

rebus et sortem a Domino capesset

laetus utramque.

Laetius vitam tamen in dolendis

≤line=480≥ casibus ducet, patriam manere

caelitum tanquam iubeant relicto

pulvere mundi.

## 18. Actus III. Scena I.

Tobias iunior, Raphael

T.i. O quam gravi discrimini, fide socie,

iuxta alveum tua me eruit prudentia!

≤line=485≥ Nisi enim balenae branchiam audaci manu

mox apprehendissem tua fretus fide

dubio procul vivum vorasset protinus.

Raph. Deo tamen beneficii id acceptum feres:

is est, suos periculis qui liberat.

≤line=490≥ T.i. Ita censeo, sed obsecro cui servient

haec usui praeter salitas quae iubes,

assasque carnes, piscis, asservarier?

Quid corde agetur, felle quid, quid iecinore?

Raph. Id audies? Particula cordis quamlibet

≤line=495≥ exigua vivis imposita carbonibus

fumo a viris vel foeminis pellit suo

cacodaemonas; caecutientes tum quoque

albuginem fel eximens curat oculos.

T.i. Ergo patris poterunt mederi incommodo.

≤line=500≥ O utinam faxit Deus! Sed hui, quis hic?

Atat quis hic genius malus? Pro deficit

horrorc animus. Heu timeo, timeo, ah occido!

Raph. Recipe animum, nihil tibi mali inferet

nec si in Deum fiduciam conieceris,

≤line=505≥ unum capitis adimere quiverit pilum.

Ergo silentio Deique freti ope

fortes subauscultemus ecquid dixerit.

## 19. Actus III. Scena II.

Asmodaeus

Ehodum impudici, oculos vagos huc vertite!

Cessatis? Huc oculosne coniicitis vagos?

≤line=510≥ Videte, me spectate, me intuemini!

Lepidusne sum? Bellusne sum? Dignusne sum

complexibus tam suavibusque suaviis

salaciumque foeminarum amoribus?

Ecquid stupetis? Ecquid exhorrescitis?

≤line=515≥ Si comtulas has mulieres rogaverim:

"Mihi pangere placet basium dulce, Veneres?",

me manibus atque pedibus et mille crucibus

a se repellent. Idem ego tamen ille sum,

quem quilibet lubens suis cubilibus

≤line=520≥ admittit; idem ego ille sum qui in carne quam

vitiaveram in primis parentibus, meos

ignes reliqui quos crebro vel maximi

sensere poenas post Deo dantes viri.

Hos sensit humanum genus cataclysmate

≤line=525≥ uno priusquam mundus interiret, hos

sensitque David quando adulter polluit

homicidio sese innocentis Uriae,

sensitque constuprator huius filius

Thamar sororis Ammon, impius impio

≤line=530≥ a fratre parricidio cum est obrutus,

sensitque frater illius rex Salomon,

cunctos licet mortalium prudentia

superasset, actus quando eo est insania

ut ligneis vel saxeis se supplicem

≤line=535≥ colore fucatis diis prosterneret.

Citare plures talium quid attinet?

Ego ille sum cuius potestas est viris

in renibus sed in umbilico foeminis.

Numen meum modo Raguelis est domus

≤line=540≥ experta cuius filiae septem viros

his strangulavi guttur unguibus innubae.

Hui, caelicus quis fulgor hic? Pro Cerberum

propellor hinc, est Raphael, vah Raphael,

nimis mihi es incommodus, fugiendum erit!

## 20. Actus III. Scena III.

Tobias iunior, Raphael

≤line=545≥ T.i. Genius recessit ater, exanimaverat

horrore qui me propemodum. Et nunc oppidi

Rages superba cernimus suburbia.

Azaria frater, ubi fessi consulis

ut hospitemur?

Raph. Raguel propinquus hic

≤line=550≥ exul habitat tuae, Deum timens, tribus,

cui Sara nomine filia unica est domi,

debetur uxor quae suo tibi coniugi,

cum dote (valet enim opibus ipse) amplissima.

Age igitur, obtinere eam a parentibus

≤line=555≥ precibus stude: votis tuis non abnuent.

T.i. Id auctor esses, frater? An non daemonem

mox audiisti iactitantem quod viros

septem incubos collum retorquens necuerit?

Si me quoque ita suffocet idem spiritus,

≤line=560≥ luctu parentes nunquid enecabimus?

Raph. Adverte, daemon praevalere quibus queat,

edisseram: his qui nempe sunt libidinis

oestro impudicae perciti atque ut expleant

foedam voluptatem Deo excluso, fidem

≤line=565≥ solum capessunt coniugalem, tanquam equus

mulusve quis quo intelligant, nulla ratio est,

in hos Dei desaevit indignatio,

si quando patitur subito eos interfici.

Ast tu tuam cum duxeris, triduo integro

≤line=570≥ fac continens orationibus vaces

cubiculi in penetralibus. Daemonium ea

tum nocte piscis corde profligaveris.

Deinde nox secunda te sacrae inseret,

qua Patriarchae erant beati, copulae.

≤line=575≥ Concubitu at hanc benedictionem tertio

valebis assequi ut beeris prolibus,

ex coniuge incolumes Deus tibi quas dabit.

Quos ubi dies transegeris, duces tibi

Dei timore plenus uxorem magis

≤line=580≥ amore proiis quam vagae libidinis,

in Abrahae ut benedictionem semine

multis beatus assequare liberis.

En exit opportunus ipse Raguel,

exit quoque eius uxor Anna, uterque nos

≤line=585≥ ceu noscitaret aspicit: adeamus hos.

## 21. Actus III. Scena IIII.

Raguel, Anna R., Raphael, Tobias iunior, Sara

Ragu. Quam consobrino iuvenis, uxor, is meo

est similis!

An. Est sane, marite, simillimus.

Amabo, compella, diverti et huc sine.

Ragu. Non opus erit, nam nos petunt ultronei.

≤line=590≥ Raph. Salus tibi cum coniuge atque filia,

bone vir. Placetne hic hospitemur advenae?

Ragu. Placet, sed unde habemus utrumque obsecro?

Raph. Ex Nephtalim hunc tribu atque captum Ninives.

Ragu. Nostine cedo Tobiam fratrem meum?

≤line=595≥ T.i. Quam familiariter!

Ragu. Modo me beastis. Gaudeo.

Est optimus sanctissimusque vir, unicum

columen, suae et decus familiae, quem satis

Deus probatum incommodis constantem habet

aequi in secundis et sinistris asseclam.

≤line=600≥ Raph. Ut audio, virum optimum nosti optime.

Est ipsus huius optimi iuvenis parens.

Ragu. Credamne? Verane praedicas? Iam non queo,

prae gaudio quin lacrymer laetusque quin

exosculer boni parentis filium.

≤line=605≥ Huic laeta, coniunx, gratulare, hunc, filia,

blande saluta. Ingredimini et quiescite,

longa fatigati, precor, amici, via.

Heus heus ades, Eleazare, heus Syre ocyus!

An. Grati advenitis, non teneo prae gaudio

≤line=610≥ lacrymas.

Sara Amici, grati adestis.

An. Indica,

marite, nunc servis quod effectum velis.

## 22. Actus III. Scena V.

Eleazarus, Syrus, Raguel, Tobias iu., Raphael, Sara

El. Praesto modo est Eleazarus.

Syr. Syrusque adest.

Ragu. Tu, Eleazare, actutum arietem fac appares

coquasque. Tu instrue, Syre, mensam et effice

≤line=615≥ ornatui nil deroges convivii.

El. Operam dabo.

Syr. Meumque munus exequar.

T.i. Non sic inutili labore distrahi

servos amabo praecipe. Haud quidquam prius

certum est cibi potusque sumere quam meo

≤line=620≥ voto annuatis.

Ragu. Ecquid id quaeso siet,

in quo tuo non obsequamur ἐέλδορι?

Tantum pete, facile et impetrabis quaelibet!

T.i. Peto filiam tuam mihi dari coniugera.

Ragu. Iam memoriam sat lugubris refricas rei!

≤line=625≥ O si ista tuta sint satis quae postulas,

facillime scio quae poscis, impetres.

Raph. Noli timere, Raguel, nam filia

debetur huic Deum timenti coniugi.

Hinc obtinere eam alius haud permissus est.

≤line=630≥ Ragu. Non ambigo, tandem preces Deus meas

quin audiit, quin lacrymas intuitus et

suspiria est. Cognationi hinc, arbitror,

leges secundum patrias coniungier

in matrimonium unicam gnatam petit.

≤line=635≥ Vade illico, mea filia, atque ex aedibus

συνγραφέα Sopper voca, cito at redi!

Sara Utrumque, mi parens, libenter fecero.

## 23. Actus IIl. Scena VI.

Rague!, Anna R., Tobias iunior, Sara, Raphael, Sopper

Ragu. Hoc illud est quod inauspicatis filiae

in nuptiis iam saepe dixi, uxor, tibi:

≤line=640≥ illum thori vitaeque consuetudinis

debere consortem esse quem rerum Deus

mortalium moderator omnium optimus

Sarae dicaret, siquidem bene dicitur

connubia in caelo auspicatafieri.

≤line=645≥ An. iId repeto, vir, memori animo dixisse te

saepissime. Hinc me capio vix prae gaudio

quod filiae se huiusmodi tandem offerat.

O si nihil in ipsa morae iam nunc siet!

Ragu. Haud dubito prompta erit. Sed en cura scriba adest!

≤line=650≥ Cuius animi sit, perfacile cognovero.

Te, filia, optimi parentis optimus

gnatus requirit coniugem. Delibera

quid hoc super negotio respondeas.

Decet haud patrem invitam elocare filiam.

≤line=655≥ Sara Quod et patri et matri placet, mihi placet.

Rag. Age, nunc adeste, nunc manus coniungite!

T.i. Spondes mihi te fore fidelem coniugem?

Sara Spondeo.

T.i. Meique pudice amantem?

Sara Spondeo.

T.i. Et liberos recte educantem?

Sara Spondeo.

≤line=660≥ T.i. Et ego tibi iuxta omnia haec respondeo.

Ita me iuvet caeli Deus ter maximus!

Sara Meque ita iuvet caeli Deus ter maximus!

T.i. Cape mutuae fideique et amoris symbola.

Rag. Deus Abraham, Deus Isaac, Deus Israhel

≤line=665≥ coniungat impleatque vos bonis suis.

Tu, Sopper, huius in aedibus connubii

conscribe legem.

Sop. Faxo.

Rag. Amici, ad sobrium

ingredimini convivium. Cum coniuge

praecedo, vos sequimini.

Raph. Age, sequitor tua

≤line=670≥ cum uxore, Tobia.

T.i. Sequere.

Raph. Sequar illico.

Sop. I prae.

Raph. Haud decet.

Sop. Sequere ergo praevium.

Raph. Sequar.

Adrepit Asmodaeus huc foedissimus

ille genius: nil obtinebit attamen!

## 24. Actus III. Scena VII.

Asmodaeus

Per Cypridem, hic ignaviae loei nihil

≤line=675≥ nihilque censeo esse mihi socordiae.

Si namque sponso Raphael sponsaeque det

molesta amori iussa continentiae,

res acla erit, sponsus measque evaserit

quas incubi sensere vires perditi.

≤line=680≥ Sub his latebo absconditus cubilibus,

libidinosis dum sepultos poculis

ad praecocem nox excitans Cupidinem

Dei, ut solet, faciat sui obliviscier.

Opiparis ingurgitant sese arbitror

≤line=685≥ nunc ferculis. Coena peracta amoribus

frenos relaxabunt in hoc cubiculo

quod cautus intro clanculum, compendii

si forte quid Stygiae paludi accesserit.

Exit puella: ut soleo pedens digredi,

≤line=690≥ relinquam huic toetorem ab alvo pessimum.

## 25. Actus III. Scena VIII.

Abra, Chorter

Abra Phy quid (malum) foetoris hic prae foribus est?

In aedibus parata nident fercula.

Hic nescio quis foetor aerem inficit

nec sat scio quid gaudium insolens Sarae

≤line=695≥ portendat ominis boni: num nuptias

speret melius has auspicatas confore?

Id arbitror. Misere me quae thalamum in hoc

decenter aptarem novis cubiculo

coniugibus. O si Hymenaeus haud funestus hic

≤line=700≥ sponso dies, ut ante erat aliis, siet,

succedat atque luctui solatium

sponsae pudicae et optimis parentibus!

Atat quid hic fossurus exit sarculo?

Amabo cedo, Chorter, an genius malus

≤line=705≥ turbavit intus nuptias, ut hac pala

fossurus extincto foras sepulchnim eas?

Chor. on, sed volunt, ut si, quod avertat Deus,

et hunc diabolus strangulet sponsum, antequam

aurora pellens sidera advehat diem,

≤line=710≥ tumulus cadaver praeparatus obruat.

Abra Igitur nec has stabiles verentur nuptias?

**Chor. Aliorum eos exempla septem territant**

Abra Sed hunc, tribu quod esset e ludaica,

sperant necis periculo immunem fore?

**≤line=715≥ Chor. Sperant quidem, sed horror extinctorum eos**

hic neutiquam metu relinquit liberos.

O Panicus sit terror utinam!

Abra O si siet!

Succedat o si sors secunda luctui

castaeque sponsae et optimis parentibus!

≤line=720≥ Crepunt fores: abeundum erit, socordiae

ne forte quis nos arguat.

**Chor. Recte mones.**

## 29. Actus III. Scena IX.

Tobias Junior, Sara

T.i. Exempta nunc, decus meum, Sara, est fames

convivio somnumque noctis exigit

conticinium. Cubitumne eamus consulis?

≤line=725≥ Sara Mi vir, placet. Concubia noctis ita expetunt:

in hoc thalamus instratus est cubiculo.

T.i. Bene est. Eo te, Sara, iam nunc subsequar.

Ingredere si placet prior.

Sara Facio lubens.

T.i. Quod his facio prunis, inest mysterium.

≤line=730≥ Fumi excitatum sat modo est, nunc introeo.

Videor videre hinc avolantem daemonem.

## 30. Actus III. Scena X.

Asmodaeus, Raphael

Asm. Propellor hinc, propellor hinc, ah enecor!

Per Cerberum non perfero suffitibus

hunc excitatum odorem. Atat quis hic? Perii,

≤line=735≥ perii miser, me Raphael nimis male,

metuo, accipiet.

Raph. Heus bellua impurissima

thorique turbator maritalis, tuae

tandem dabis crudelitatis hic mihi

poenas!

Asm. Quid obfui?

Raph. Quid inquis obfui?

≤line=740≥ Quid hic tibi negotii est? His vinculis

docebo te male machinari coniugi

casto dolos.

Asm. Ah Raphael, hei Raphael,

me strangulas, me strangulas, me strangulas!

Raph. In solitudinem extimam Aegypti abstraham

≤line=745≥ hinc te ligatum, incommodus posthac sies

ut nemini mortalium.

Asm. Ut heu sum miser!

## 31. Actus III. Scena XI.

Haec apertis scenis in Sarae conclavis aguntur penetralibus

Tobias iunior, Sara

T.i. Exurge, Sara, deprecemur ut Elohim

et hoc die atque crastino et perendino,

nam posteri gentis sumus sanctissimae

≤line=750≥ et nos coniungi ut atheos non convenit.

Sara Placet, marite, deprecemur Numina.

T.i. Domine, Deus nostrum patrum, te laudibus

caelunx solum, salum atque flumina efferant,

quidquid creatum et orbis a te continet.

≤line=755≥ Tu condidisti terrae Adamum e pulvere

Haevamque ei dedisti in adiutorium.

Et nunc, Domine, tu scis quia haud luxuriae

caussa meam accipio sororem coniugem,

dilectione sed sacrae propaginis,

≤line=760≥ per quam tui decus canatur nominis

a posteris in saeculorum saecula.

Amen. Domine, miserere nostri, Domine Deus,

miserere nostri ut consenescamus simul

sanique vitae transigamus tempora.

Deinde conopaeo cubiculum Sarae a spectantium obtutu veletur.

**Chorus dimeter**

≤line=765≥ Laudanda matrimonii

lex coniugalis quam crebro

rerum supremus arbiter

ritu probatam condidit.

Creator arduus simul

≤line=770≥ plasmaret Adam ex pulvere

telluris, inquit: haud decet

solum relinquamus hominem.

Hinc dormientis abstulit

ex latere costam, foeminae

≤line=775≥ eique formam conferens

dedit Adae in adiutorium.

Ergo homo relinquet et patrem

matremque et uxori suae

adhaeserit, quia una erunt

≤line=780≥ in carne bini coniuges.

Honore primi nuptias

dignatus est miraculi

Christus, Lyaei cum dedit

undas saporem reddere.

≤line=785≥ Legem auferas connubii

ex orbe, quid reliqueris

praeter chaos foedissimum

confusionis sexuum?

Non bruta sic lasciviant

≤line=790≥ amore foedo, humana gens

ut turpiter sublata ea

caelum solo permisceat.

Ergo sacra matrimonii

reverenter aggredi decet,

≤line=795≥ quae bestiis magis quadrat,

mota procul libidine.

## 33. Actus IV. Scena I.

Raguel, Anna

Rag. Nocturna Memnonis parens en sidera

fugavit, uxor, lucis et praenuntia

canens avis reparata somno corpora

≤line=800≥ hominum labores ad diurnos excitat.

Tamen intimis cura aestuans praecordiis

somnum vel ictu oculi oculis haud credidit.

Formido adeo generi necis me terruit.

An. Idem ipse me turbavit anxiam metus,

≤line=805≥ hac nocte somnum ocuiis ut nis non viderim.

Rag. Mittantur ergo ex vernulis qui visum eant

ecquid salutis Tobiae sit relliquum:

si sanus est, in quo sumus, metum eximant

animumque gaudio expleant; sin occidit,

≤line=810≥ intus cadaver fossa adobrui statim

mandemus.

An. Optime mones. Heus Abra, ades!

## 34. Actus IV. Scena II.

Abra, Anna, Raguel, Chorter

Abr. Praesto sum, mea domina, quid exequi iubes?

An. Abi atque vise ut coniuges se habent novi,

num quid raarito genius intulit malus

≤line=815≥ incommodi.

Abr. Viso,

An. Atceleriter!

Abr. Hem volo!

An. Modo spectat in conclave. Laeta o si adferat!

Repente redit, haud dubito quin modo nuntiet

sat fausta. Scire gestio quid adferat,

Abr. Sunt cuncta salva. Εὐαγγελίζω gaudii

≤line=820≥ occasionem uberrimi. Uterque agit

incolumis alte dormiens.

An. Reddis aninium!

Nunc ilico ad nos cum rutro Chorter egredi

manda.

Abr. Facesso. Nunquid ahud praecipis?

An. Nihil nisi quoque te cum eodem regredi.

Abr. Hem!

≤line=825≥ Rag. Benedicimus, Iehova, te, Dominum Israhel,

quia neutiquam quod metueramus contigit,

nostri at mali tuaeque misericordiae

memor duos tandem unicos miseratus es.

Fac plenius tibi, Deus, benedicere

≤line=830≥ ambosque nomine sanitatis hostiam

litare ut omnis gentium universitas

tui celebret numinis potentiam!

An. Amen. Deus benedictus esto in saecula.

Cum sarculo ecce adest, marite, fossor: huic

≤line=835≥ quod effici vis, praecipe.

Rag. I, curricula age

ut oppleas terra sepulchrum, in aedium

quod fieri male metuens penetralibus

mandaveram.

**Chor. Curabitur. Nunquid aliud,**

here, est quod effectum dari velis?

Rag. Volo.

≤line=840≥ Mactentur e vestigio boves duo

et quattuor arietes in epulas nuptiis.

**Chor. Fiet.**

An. Tuis itidem, Abra, satage in aedibus

cum vernulis ut cuncta niteant munditer.

Abr. Hac te levamus, domina, cura. Adnitimur.

≤line=845≥ Rag. En sanus exit cum sua cubiculo

Tobaeus, uxor, coniuge. Erit utrique iam

congratulandum, evaserit periculum

quod mortis huic, quod libera sit improperio

illi.

An. Probe mones, marite, sic decet.

## 37. Actus IV. Scena III.

Raguel, Tobias iimior, Sara

≤line=850≥ Rag. Deus tuam felicitatem exaugeat,

Tobaee, longam post calamitatem unicum

nostraeque filiae atque familiae decus

solatiumque.

T.i. Gratias age Numinis

benignitati quod superstitem vides

≤line=855≥ generum, pater.

Rag. Huic quidquid est, adscribitur

beneficii. Proinde tu, mea filia,

nunquam sinas animo tibi ingrato excidat:

dum vita fert, encomiis effer Deum.

Sara Nil dubita, agemus gratias, dum spiritus

≤line=860≥ corpus caducum rexerit.

T.i. Agemus gratias.

Rag. Ingredimini vos, uxor atque filia:

rerum satagite, ad nuptias quae pertinent.

Cum genera ego vos nil moratus subsequar.

Adiuro te per Elohim ut mihi spondeas

≤line=865≥ te hic septimanas commoraturum duas,

Sara antequam parapherna secum ad patrium

tibi solum a parente benedicta auferet.

T.i. Quin hic tuus iussis libenter obsequar,

mi Raguel, quem iure matrimonii

≤line=870≥ patris loco posthac habebo? Sed metust

diutinam haud ferat parens absentiam

uterque anhelans et flagrans reditus mei

sic differenda longius cupidine.

Petitioni tamen huic obtempero.

≤line=875≥ Fide ergo tibi polliceor huius dexterae

iuroque quod duabus hic permansero

hebdomadibus.

Rag. Ratum habeo. Iam nunc intro abi.

T.i. Azariam comitem video cui paucula

prius mihi mandanda sunt. Tum subsequar.

≤line=880≥ Rag. Placet. Deinde duc eundem intro.

T.i. Scio.

## 38. Actus IV. Scena IIII.

Tobias iunior, Raphael archangelus

T.i. O post Iehova, Azaria, meae unicum

vitae ac salutis columen et sacra anchora,

quid pro benemeritis tibi rependero,

non invenio: me, quantus ipse sum, licet

≤line=885≥ tibi mancipem, nihil tuae respondeam

prudentiae. Sed ecce rursus sarcinam

humeris novam paro tuis imponere.

Raph. Tentabo, frater, quidquid exequi voles.

Dei interim fretus ope, cuius quidquid est,

≤line=890≥ gestum quod est, beneficium est.

T.i. Dei igitur

fretus ope, Rages civitatem Mediae,

ut hoc Gabelo porrigas chirographum

nobisque debitum auferas ut aes, pete,

rogesque pariter ut veniat ad nuptias.

≤line=895≥ Scis namque quod parens meus numeret dies

ferens acerbe quod reverti differam.

Vidisti adhaec, obstrinxerit quod Raguel

promissioni me sacrae quam infringere

fuerit nefas.

Raph. Quae praecipis, curavero

≤line=900≥ non segniter, ne quid morae in reditu siet.

T.i. Gaudeo. Mane me. Ragueli ut indicem,

coniungat aliquot itineris tibi comités.

Raph. Non est opus. Sed quando vis, opperiar hic.

## 39. Actus IV. Scena V.

Raphael solus

Beatus ille qui nec asperis suae

≤line=905≥ nec prosperis ab innocentiae statu

rebus movetur! Hunc Deus paucis malis

satis probatum plurimis dotat bonis

si non brevi vita caduci corporis,

in patria certe beata caelitum.

≤line=910≥ Nec praemio virtus suo interim hic caret,

pios ubi subinde patitur successibus

florere laetis, non ut bis lasciviant

et in Deum cristas procaces erigant,

sed in ipsius praeconium atque gratiam

≤line=915≥ prudenter utantur, velut Tobaeus hic

exemplo haberier potest, qui in turbidis

sortis reflantis casibus ne culmulum

latum recessit tramite innocentiae.

Hinc omnibus rursus bonis beabitur.

≤line=920≥ Sed Ragueli adiunctus huc prodit foras;

vernaculos quoque video mihi comites.

## 40. Actus IV. Scena VI.

Raguel, Chera, Arsan, Doeg, Raphaet, Tobias iunior, Meheman, Sodar

Rag. Quid, Chera, tu foras ruis? Num in aedibus

nihil quod exequaris est?

Che. Est affatim.

Verum Eleazarum et Syrum egressos moror.

≤line=925≥ Rag. Heus, quid moraris, Arsan? Huius sarcinae

curam geras. In ea viae apparatus est

amictus.

Ars. Here, faxo.

Rag. Deinde tu, Doeg,

plenum canistrum istud quod est obsoniis,

venabulo suspende et hanc lagenulam.

≤line=930≥ Doeg Suspendo.

T.i. Recte.

Rag. Vos, Meheman et Sodar,

utrimque latus huius viri sic claudite,

ut ab hostium diro impetu tueamini.

Meh. Claudemus et tuebimur.

Sod. Tuebimur.

Raph. Non his opust molestiis nec sumtibus,

≤line=935≥ nec quidquam, amici, in itinere est periculi,

comitatu ut hoc indiguero, verum cum ita

humanitati candidae visum siet,

lubens itineris adhibeo mihi socios.

Iam nunc vale, cum Raguele Tobia.

≤line=940≥ Uterque spero brevi Gabelum viderit.

T.i. Faxit Deus, vale interim.

Rag. Vale, Deus

iter secundans arceat pericula.

T.i. Patrone, quam fidelem in omnibus hominem hunc

probaverim, sermone nunquam ullo assequar!

≤line=945≥ A devorare promto pisce me eruit

suasitque cames eius in viaticum

iecurque sumere ad fugandum daemona.

Hinc nocte vixi ab omnibus liber malis,

quin primus ipse ut ducerem, suasit, Saram.

≤line=950≥ Quam promtus auxiliator est, quam dextere

mihique consulat audies.

Rag. Id gestio,

tum quoque qui eum nanciscier tibi quiveris

cognoscere. At cedamus Austro.

T.i. I prae, sequar.

Che. Heu quid moratur improbos? Quid detinet?

≤line=955≥ Opperiar ipsos attamen, dum venerint.

Meh. Azaria, die obsecro qua natus est

Sarae maritus hic novus propagine,

connubium ei quod faustius successerit?

Raph. Parentibus prognatus est iustissimis,

≤line=960≥ ex Ninives captivitate plurimis

Deus probavit quos malis.

Sod. Narra obsecro!

Raph. Accipite paucis paucula haec. Quodam die

eum defatigatus pater cadaveribus

terra recondendis piorum Abrahmidum,

≤line=965≥ saevi licet vetarent saepe principes

(gens namque servit servitutem asperrimam),

labore somno membra fessa accommodat,

hirundinum interim †nidilficantium†

in aedibus replentur oculi stercorei

≤line=970≥ caecantur.

Meh. Heu nunquid Deum blasphemiis

commotus incessit?

Raph. Deum blasphemiis

incessat? Est alius. Audite caetera.

Veniunt amici.

Sod. Ab his feret solatium!

Raph. Nihil minus, sed iurgiis, opprobriis

≤line=975≥ saevisque scommatis laborem exaggerant.

En inquiunt qui sanctitate caeteros

praeivit, ista fert suae innocentiae

modo praemia.

Meh. Hoc qui ferre patienter potest?

Num laesa tandem fit furor patientia?

≤line=980≥ Raph. Mens obstinatur in malis sic omnibus

bene perferendis, ut Dei fiducia

plenus maneret hanc vicissitudinem

rerum secundarum, offerent quas nuptiae

quae cuncta reddent bona viro cum foenore.

≤line=985≥ Sod. O iusta magnae praemia patientiae!

Sed nunquid etiam visus ei reddendus est?

Raph. Reddendus est, sed qui audietis postea.

Hic exigit res fabulas praecidere.

Meh. Hora brevi multum viae superavimus.

≤line=990≥ Sermone itineris allevasti taedium.

Raph. Rages subintrantes Gabeli venimus

ad ostium. Pulso. Recludite heus fores!

## 41. Actus IV. Scena VII.

Soer, Raphael, Gabelus, Chera

Soer Quis pultat hic?

Raph. Amicus. An non intus est

Gabelus?

Soer Est hic. Here, sunt qui te expetunt

≤line=995≥ conventum.

Gab. Ubi? O salvus sies, Azaria

istis tuis cum comitibus! Diu fuit

quod ultimo te viderim. Dic, Tobias

vivitne adhuc? Valetne adhuc?

Raph. Adhuc valet.

Me misit eius filius, qui debitam

≤line=1000≥ a te, modo integrum est, pecuniam impetrem.

En tibi tuum chirographum.

Gab. Laetus video

noscoque quod tradis mihi, chirographum

animusque promptus solvere mihi iam fuit

annis aliquot, at crederem cui, non fuit.

≤line=1005≥ Nunc gaudeo quod te fidelis offeras.

Sed filius cur quaeso potius quam parens

commisit hoc tibi serium negotium?

Raph. Pater suo mandarat illud filio

meque comitem qui ducerem itineris inscium

≤line=1010≥ adiunxerat. Cum Raguelis nuptiae

sed filia iam detinent ibi filium.

Commodius hinc mihi credidit negotium.

Quod et hos suos mecum ministros Raguel

misit, precatur, ut venire ad nuptias

≤line=1015≥ non abnuas.

Gab. Quid? Itane vera praedicas?

Daturne Θωβηθ Raguelis filiae?

O iusta iustorum parentum copula!

O quam Dei summi opera ineffabilia sunt!

Quin annuam ad tales venire nuptias?

≤line=1020≥ Mecum introite, paululum ut recreemini

fessi via. Tibi ad integrum teruncium

aes creditum numerabo et itineri simul

accingar, Intro sequimini.

Raph. Te sequimur, hem!

Che. Necdum hosce video flagriones pessimos.

≤line=1025≥ Quid, an putant me praestiturum singula?

Emancipatus temere servitute sim

si perferam. Deprehendo nunc verissimum

quod omnium libertus est miserrimus

in familia. Nam licet inani nomine

≤line=1030≥ tituloque libertatis almae gaudeat,

rerum tamen domesticarum hunc maxima

cura opprimit. Tentandum aliquid est, ilico

ad me venitur. Est neglectum quippiam,

mihi imputatur, quasi gerere curam omnium

≤line=1035≥ solus queam. Iam fulcra, mensae, gausape,

mantilia, orbes, vasa pluraque talia

soli mihi (nam caeteri foris agunt)

aptanda sunt. Mirabiturque quispiam

quae cana cingit tempora, albitudinem?

≤line=1040≥ Tot arduis si distrahant sponsalia

negotiis, me nuptiae quot oppiiment?

Sed viso num sint huc reversi alia domum.

Horum opera opus mihi fuerit in triclinio.

Sed euge video et relliquos reverti. Eo

≤line=1045≥ domesticis ut laeta primus nunciem.

## 42. Actus IV. Scena VIII.

Gabelus, Raphael, Meheman, Arsan

Gab. Iusti aureos, Azaria, tibi ponderis,

scis, reddidi; nuoc institutum persequi

placeat iter.

Raph. Placet. Praeite vos modo,

Meheman atque Sodar.

Meh. Hem praecedimus.

≤line=1050≥ Raph. Tu cum tuo socio sequare, Arsan, licet.

Ars. Paremus atque vos sequimur.

Raph. Adsit Deus!

Gab. Si non molestum sit, recenseas, precor,

vobis profectio ista quinam cesserit.

Raph. Eius pigebit neutiquam: aures arrige!

≤line=1055≥ Postquam patri matrique dixerat vale

Tobaeus, iter ingredimur ad fluvium Tigrin

usque. Hic parum quiescimus. Tum Tobias

loturus intrat alveum fluvii pedes.

Balena atrox repente hians effert caput

≤line=1060≥ ex fluctibus. Videt. Tremiscens altius

exclamat.

Gab. Id merito quidem! Quis exitus?

Raph. Accedo. Moneo branchiam prehenderet.

Prehendit audax. Palpitantem ad littora

piscem stupendae magnitudinis trahit.

≤line=1065≥ Gab. Miranda narras! Sed positus in littore

quidnam patitur?

Raph. Exenteratur: carnibus

salsis in itinere pascimur, fel et iecur

servamus.

Gab. At cui serviant haec usui?

Raph. Fel visui excaecato opitulatur; iecur

≤line=1070≥ cum corde valet ad effugandos daemonas.

Gab. Vera idne docuit pharmacum experientia?

Raph. Probavil alterum exitus, sed alterum

brevi futurum fidimus.

Gab. Quod accidit

tantum indica.

Raph. Septem viros thori incubos

≤line=1075≥ Sarae Sathan terribiliter interemerat,

me auctore quando Tobias hic continens

et muniens se oratione fervida

fumo excitato cordis ex suffitibus

iecorisque conclavi procul genium malum

≤line=1080≥ abegit atque tuta noctis otia

traduxit alte dormiens cum coniuge.

Gab. Stupenda sunt nec absque Numine gesta sunt.

Sed ecce pro curru comes iucundus es.

Quantum loci exigua mora confecimus

≤line=1085≥ nec dum gravat pedes eundi taedium.

Raph. Nunc sermo praecidendus est nobis tamen,

nam Raguelis ad domicilium venimus.

Praecedit ille, adesse nos ut nunciet.

## 43. Actus IV. Scena IX.

Raphael, Gabelus, Tobias Junior, Raguel

Raph. A prandio ecce laetus ad nos advolat,

≤line=1090≥ nam mappa pendet ab humero.

Gab. Totus patrem

vultu refert.

T.i. Salve, Gabele parentibus

carissime et mihi deinceps foedere

iungende amoris insolubili. Meis

te adesse gaudeo nuptiis.

1078\. excitato corr. Bressers: excitati ed.

Gab. A lacrymis

≤line=1095≥ mihi temperare non queo prae gaudio.

Bene tibi dicat Israhel summus Deus,

nam filius parentis es sanctissimi

iustissimique beneficique in pauperes.

Benedictio quoque cedat uxori tuae,

≤line=1100≥ vestris parentibus simulque liberis.

Ut filiorum conspicere propaginem

possitis in generationem tertiam

quartamque, sic vestrum beet semen Deus

qui rex erit per cuncta in aevum saecula.

≤line=1105≥ Rag. Amen.

T.i. Precor modo ingredimini ad nuptias

quas cum Dei timore concelebrabimus.

Gab. Praecede, sponse, te sequemur ordine.

T.i. Praecedo. Cum Dei timore nuptias

celebrare gestio, licet certo sciam

≤line=1110≥ de tardiori plurimum reditu anxios

matrem patremque et singulos domesticos.

## 44. Actus IV. Scena X.

Raphael, Tobias senior, Anna Tobiae

Raph. Vere auguratur iunior patrem fore

Tobaeus ob moram nimis longam anxium,

nam segregatus his volatu a nuptiis

≤line=1115≥ (quem quempiam esse existimant mortalium)

video in plateis civitatis Ninives

canis senem et virtute sat honorabilem.

Morabor hic, maesti ut querelas audiam,

ultro citroque transvolans ut filio

≤line=1120≥ maturius reditum apparare suadeam.

T.s. Me duc, Naar, foras ut ex aliquo rogem

num quippiam de filii reditu sciat.

Heu quid moratur gnatus? Heu quid tam diu

ibi detinetur? An Gabelus vixerit

≤line=1125≥ nemoque reddet debitam pecuniam?

An. Heu quid foris lamenta fundis irrita,

marite? Frustra non reversurum manes

quantumlibet nobis dilectum filium.

Heu gnate, gnate, quid peregre te misimus

≤line=1130≥ lumen oculorum scipionemque senii,

vitae unicum solatium ac spem familiae?

Namque unus instar omnium nobis eras,

te debuimus hinc neutiquam dimiltere!

T.s. Tace et eiulare desine, etenim sanus est.

≤line=1135≥ Satis scio fidelis est eius comes.

An. Frustra, marite, verba nil solatii

blatis ferentia. Haud quiescam a lacrymis

dum quaeritabunda ibo filium ad inferos.

Nullumne, visam, appareat vestigium

≤line=1140≥ reditus, in hunc ascendero eius gratia

collem. Heu reflecto quoquo anilia lumina,

reversionis non video vel imaginem.

Fletura redeo filium dum vixero.

Raph. Haec neutiquam celanda censeo filium,

≤line=1145≥ ut cognita parentum amaritudine

hoc nuptiale deserat libentius,

quo detinet eum Raguel, convivium.

En prodeunt mensa relicta et ferculis.

Accedo veluti praesto fuerim cominus.

## 45. Actus IV. Scena ultima (XI).

Raguel, Tobias iunior, Sara

≤line=1150≥ Rag. O quanta luctum sunt secuta gaudia!

Diuturnior nobis sit haec o si hilaritas!

Hic, Tobia, rutsus necesse est spondeas

te non recessurum ita brevi.

T.i. Non audeo

differre reditum, Raguel, diutius. Rag.

≤line=1155≥ Qui sic? Tuo mittam parend nuntium

qui fausta nequidquam timenti quaelibet

declaret.

T.i. Haud tamen audeo suspendere

spem me videndi qua tenentur maximam.

Absentiae anxii dies scio computant.

≤line=1160≥ Non audeo diutius morarier.

Rag. Sin\’ audeas, fruamur ergo dum licet,

quantisper ades, hilares tua praesentia.

Cum dote cras honesta te remisero

ad patrium cum filia solum, modo

≤line=1165≥ saltem tuae fruamur hac praesentiae

occasione. Hilares agedum epithalamii

canamus oden laeta per tripudia.

Heus Sara, praecine!

Sar. Pareo, concinite vos!

Chorus dimeter ex Psalmo 127 per totam Raguelis familiam decantandus

Beatus ille qui Deum

≤line=1170≥ timore non ficto colit,

ab illius quem nec via

deflectit error devius.

Huic cuncta cedent prospere

quando parata corporis

≤line=1175≥ non desidis suavissima

labore carpet fercula.

Huic uxor instar palmitis

ornabit uberis domum,

huic liberi ceu fertiles

≤line=1180≥ cingent olivae obsonia.

Timore sic qui Numinis

agitur, beatus transiget

fugacis instar somnii

vitae quietus tempora.

≤line=1185≥ Ex arce te ditet Deus

Sionis et det cernere

Solymis secundum, quamlibet

rem moliantur, exitum,

det te videre filios

≤line=1190≥ seros tuae propaginis

et pace semper floridos

laeta nepotes Isaci.

## 46. Actus V. Scena I.

Raguel, Tobias iunior, Anna, Sara, Arsan, Doeg, Meheman, Sodar, Abra,
Gabelus

Rag. Ergone necessitas, gener, requirit ut

iam deseras et a tuo nos segreges

≤line=1195≥ atque a parentum filiam consortio?

T.i. Non audeam procrastinare diutius

reditum ad parentes: quorum amorem qui probe

perspectum habeat, is facile mecum sentiat.

Rag. Credo et remitto vos licet carissimos,

≤line=1200≥ necessitati nec reluctor amplius,

haereditatis omnis ast tibi tradito

boum, camelorum, pecuniae et omnium

semisse vernarum obsequente cum grege

et coniuge hac remitto te parentibus.

≤line=1205≥ T.i. Nil amplius desiderem, sic omnibus

dotasti abunde. In Nestoris vale precor

longaevitatem.

Rag. Itidem vale cum coniuge.

Sit angelus Dei viae vestrae comes

ducatque salvos ad parentes, cernere

≤line=1210≥ et quaelibet det fausta, tum quoque filios

vestros, priusquam obeam diem, videre det.

Sar. Videre det. Vale, pater colende, simul

mater, vale, suavissima.

An. Heu maternus hic

(et si satis felix erit connubium)

≤line=1215≥ a filia affectus potest vix abstrahi.

Rag. Siste lacrymas, nam lacrymas et filiae

fletu tuo, uxor, excitas. Praebe osculum,

mea filia, et esto animaequior. Deus tibi

spero omnium rerum beabit exitum.

≤line=1220≥ An. In hoc meo quoque osculo, filia, vale.

Soceros honore prosequere, adama virum,

rem familiarem dirige atque in omnibus

adnitere inculpabilem te ipsam geras.

Sar. Vale, pater materque. Vestris obsequar

≤line=1225≥ monitis,

Rag. Mea, id confidimus, filia, vale.

Jn omnibus satagite, servi, huic obsequi!

Ars. Here, in omnibus, confide, ei parebimus.

Do. Parebimus, vale!

Meh. Vale, parebimus.

Ab. Domine, vale, parebimus.

Rag. Valete vos.

≤line=1230≥ Mandemus hos, uxor, supremo Numini

et eamus intro.

An. Pareo, licet animus

oculique difficulter avelli queant

a tam mihi tenere dilecta filia. Heu!

Gab. Exceptus adeo belle in nis sum nuptiis,

≤line=1235≥ ut alteram, quae septimana volvitur,

vix esse tempus suspicer vel bidui.

Sic veritas manifesta fit proverbii;

quod mordet, haeret arctius, quod recreat,

citis quadrigis avolat; nullum tamen

≤line=1240≥ collegium tam suaviter coniungitur,

quod (ut ferunt) necessitas non separet.

Hinc adlubescentem volens incidere

ludum, revertor ad meos. Intus prius,

ut par erat, omnibus sat\’egi gratias.

≤line=1245≥ Nunc scrupulus nullus mihi restat magis.

Laetor potuerim Tobiae qui reddere

perquam benigne creditam pecuniam.

Posthac enim tranquillior vita fuerit.

Ad proprios sospes Lares euge appuli.

≤line=1250≥ Introeo spectoque omnia satin\’ salva sint.

## 47. Actus V. Scena II.

Raphael, Tobias Junior, Sara

Raph. Tobaee frater, ad Charan pervenimus.

Et scis quemadmodum reliquisti patrem

necdum reversus anxium. Quod si placet

proinde tibi, nos concitato prae gradu

≤line=1255≥ eamus et tardo dein\’ quantumlibet

gressu insequatur uxor atque familia

cum relliquis.

T.i. Recte mones, quia anxios

longa parentes spe nimis suspendimus.

Nos, Sara, si placet, gradu lenta sequere,

≤line=1260≥ quia conciti, quod res iubet, praecedimus.

Sa. Placet, marite, commode cum dote te

sequemur et vernaculis.

Raph. Nunc expedi

fel piscis: usus illius fuerit brevi.

T.i. En expeditum habeo.

Raph. Bene est. Cito ilicet.

## 48. Actus V. Scena III.

Anna Tobiae

≤line=1265≥ Quemadmodum quae gestiunt amiculum

redisse salvum, quaslibet lustrant vias,

gratissimum per quas recepturas virum

sese putent, sic temere saepe heu factito

amore peregre commorantis filii,

≤line=1270≥ in singulos nam montis ex cacumine

huius dies lustro, reverti ut conspicer.

Quod hactenus frustra, videbo nura dabit

tandem anxiae quidtjuam mihi solaminis.

Adscendo rursus, ut queam longinquius

≤line=1275≥ specularier. Videone quod sese offerat

notus aliquis? Num cum comite ipse est filius?

Et blandiens cauda hic canis num noster est?

Certe ipsus est! Est ipsus! Est ipsissimus!

Euge! Propero domum et viro moesto indico.

## 49. Actus V. Scena IIII.

Raphael, Tobias iunior

≤line=1280≥ Raph. Reversus es, Tobaee, nunc in patriam

multis superstes ex necis periculis,

tum commodis quoque affluens quam plurimis.

Ergo ubi domum sospes paternam intraveris,

supplex memento subito adores Elohim

≤line=1285≥ agasque pronus gratias. Tum patrem adi,

hunc osculare, felle piscis huic line

oculos, id exploratum habens quod protinus

visus redibit atque lumen caelicum

et te suum gaudens videbit filium.

≤line=1290≥ T.i. Lubens monenti pareo. O si et hic te ita

ut in aliis dixisse vera comprobem!

Raph. Confide, nam difficile nihil apud Deum.

Sed cespitans pater exit: occurre osculo

amplexibusque caecum adhuc age excipe!

≤line=1295≥ T.i. Iam vix apud me sum, socie, prae gaudio!

## 50. Actus V. Scena V.

Tobias senior, Naar, Tobias iunior, Anna

T.s. Ehodum puer, videsne amabo filium?

Na. Video.

T.s. Manu me actutum ad ipsum duc.

Na. Nihil

opust: ruit enim ipse obvius.

T.i. Salve, pater!

T.s. Salvus sies, mi gnate. Quam optatus mihi es!

≤line=1300≥ In orbe nihil accidere quidquam gratius

posse autumem. Postquam loquentem filium

reversum ab itinere audii, subito emori

non rennuam.

T.i. Ominare melius! Non modo

audire me sed et videre plusculis

(13050 annis superstes quiveris!

T.s. Quidum precor?

Ta. Mox audies. Mater venit. Primo est opus

manibus supinis atque prono pectore

summi Patris celebrare misericordiam.

Deus benignitatis et clementiae,

≤line=1310≥ cui fine nullo terminatur vastitas,

grates tibi, quascumque mortali queo

sermone, ago quod ex tantis periculis

me liberatum tot bonisque patriae

restituis auctum. Iis ita uti da. Deus,

≤line=1315≥ ut numinis tui decori serviant.

T.s. Amen. Deus benedictus esto in saecula.

Da filio reduci salutem et osculum,

coniunx, deinde sedile quo quiescere

uterque possit, eollocari hic praecipe.

≤line=1320≥ An. Optato ades oculis vel ipsis carior

fili!

T.i. Reversum quod vides, mater, Deo

tribuatur. Ille pluribus mox gaudiis

nos recreabit quando lumen reddet hic

patri. Sed opportune adest cum sede Naar.

≤line=1325≥ Hem nunc sede, pater colende, ut hoc ruis

fel illinam oculis.

T.s. Caecitatem illud putas

fugaverit?

T.i. Ni I ambigo: fugaverit!

T.s. Ah vix fero acrimoniam, sed sentio

visum iuvari.

T.i. Solvitur membranula

≤line=1330≥ albugini immixta. Hanc, pater, vis eximam?

T.s. Sino. Profecto nunc mihi visus redit.

An. Verumne, mi vir, asseris?

T.s. Verissimum!

T.i. Absterge nunc oculos, pater, tune clarius

nos intueberis.

T.s. Modo video optime

≤line=1335≥ noscoque filium atque matrem coniugem.

Benedico te, Israhel, qui iure me

et arguisti et liberasti innoxium.

T.i. Amen. Deus benedictus esto in saecula.

(T.s.) Sed ecce quis, mi gnate, recta nos petit

≤line=1340≥ coetus hominum venientium? Cuiusnam erit

possessio?

T.i. Quaecumque cernis, nostra sunt.

Haec uxor, impedimenta et haec quoque nostra sunt,

hi servi et ancillae, Deus quos praemium

vult esse, vos qua exercuit, patientiae.

≤line=1345≥ T.s. O non satis benignitatem maximi

sermone mortali celebrandam Ihouae!

At cedo cuius uxor est propaginis?

T.i. Satis propinquo affmitatis ex gradu:

est Raguelis consobrini filia.

## 51. Actus V. Scena VI.

Tobias senior, Sara, Anna, famuli

≤line=1350≥ T.s. O quam Patris stupendus est summi favor!

Nactus, scio, uxorem optimam es, nam patris est

matrisque novi filia integerrimüm.

Accedit. Ipsi gratulor. Salus tibi,

pudica sponsa filii!

1346\. celebrandam: celebrandum ed. 1346. Ihouae: Ihovae ed., Iehovae
Bressers.

Sa. Habeo gratiam.

≤line=1355≥ An. Itidem tibi bene gratulor precorque sint

taedae iugales auspicatae prospere.

Sa. Mater, habeo tibi gratiam.

T.s. Heus ingredimini,

famuli atque famulae, defatigati itinere

ut longiori recreemini, pecora

≤line=1360≥ atque ut reficiantur, via quae fessa sunt,

ad nos diversum quando per iter ducta sunt,

Ars. Ingredimur et lassata potu in aedibus

ciboque pariter corpora recreabimus.

T.s. Gratum putamus, Nabath ecce et Achior

≤line=1365≥ iamnos revisunt, qui gravatos asperis

sortis calamitosae hactenus successibus

deseruerant nec nunc tamen spernendi erunt.

An. Nequaquam erunt: id enim vetaret caritas.

## 52. Actus V. Scena VII.

Tobias senior, Achior, Nabath, Tobias iunior

T.s. Salvete, cognati Achior Nabathque.

Ach. Sis

≤line=1370≥ salvus tua cum coniuge atque filio

feliciter reverso. Docuit experientia

tandem, Deo quam sit beatum fidere

quamque improbe patientiam hanc contemsimus,

pro qua Deus tantum refudit praemii.

≤line=1375≥ T.s. Si non satis mecum dolueritis asperis,

saltem secundis rebus oblectamini.

Nab. Congratulamur atque collaetabimur

in hoc brevi vitae fugacis tempore.

Ach. O si placet, Tobaee, memora, qui via

≤line=1380≥ longinqua tibi successerit.

T.i. Libenter id

vobis, amici, praestitero, sed facilius

id fiet in convivio. Nunc huc, parens,

virum iube accersi precor, per quem Deus

haec cuncta mihi bona exhibuit.

T.s. Id statueram

≤line=1385≥ pariterque te rogare quidnam praemii

de te rependero, usque adeo benemerito.

T.i. Quidnam, pater, rependeris, non sat scio

nec dispicio quid par beneficiis putem.

Me duxit et sanum reduxit; aes dedit

≤line=1390≥ habere me a Gabelo, habere et coniugem

a qua quoque idem daemonem compescuit

et gaudium summum dedit parentibus;

a devoratione piscis me eruit;

te reddidit quoque caecitate liberum:

≤line=1395≥ dicam ut seniel: per hunc abundamus bonis

his omnibus. Quid ergo dignum obtuleris ei?

Sed obsecro te, mi pater, roges eum,

si forte dignetur bonorum sumere

semissem eorum, quae comes mihi attulit,

≤line=1400≥ Sed ecce adest. Ἀπάνευθε ei offeramus hoc.

## 53. Actus V. Scena VIII.

Tobias senior, Raphael, Tobias iunior, Familia Tobiae

T.s. Quamquam tuis, Azaria, beneficiis

referre par nil possiem, precor tamen

mediam omnium quae allata sunt, partem auferas.

Raph. Benedicite omnium creatori Deo

≤line=1405≥ eumque cunctis praedicate, qui suam

vobis benignus misericordiam exhibuit:

Βασιλικά μὲν κρύπτειν πρέπον μυστήρια,

sed Numinis celebrare gesta honestum id est.

Ieiuniis precationis adspice

≤line=1410≥ mystae efficaciam atque piae eleemosynae

quae vincit auri etiam optimi praestantiam.

A morte namque liberat, tum crimina

plectenda poenis sempiternis expiat

viamque munit ad perenne gaudium.

≤line=1415≥ Cum Numen orares rigans os lacrymis,

postponeres et mortuorum prandium

sepulchro eosque clanculum raptos domum

reconderes tumulo obruendos tutius

tranquillo opacae noctis in silentio,

≤line=1420≥ tua vota Patri ego orphanorum ipse obtuli.

Et quia Deo gratus fuisti, oportuit

mentem probaret ut tuam tentatio.

Hinc misit Adoaai Deus me maximus,

te caecitate liberarem et daemone

≤line=1425≥ Saram tui gnati pudicam coniugem.

T.s. Atat quid hoc? Hic ergo nec mortalis est?

T.i. Est neutiquam, paveo.

T.s. Nimius et me pavor

exanimat.

Raph. Ego sum Raphael, qui Numini

astant eorum unus tremendo spiritus.

≤line=1430≥ Nolite terreri tamen, namque Elohim

vobis adesse me voluntas hactenus

passa est. Huic habete soli gratiam.

Comedere vobis et bibere visus fui,

cibo attamen potuque fruor invisibili.

≤line=1435≥ Nunc tempus est revertar unde abiveram.

Celebrate vos meritis Deum praeconiis

eiusque facta praedicate posteris!

T.s. Vivisne, fili? Ubi genius est? Tam subito abest?

T.i. Pernice se ad caelum volatu sustulit

≤line=1440≥ ut autumo, namque hic repente evanuit.

T.s. O sempiternis efferenda encomiis,

exhibita maximi Dei magnalia!

Heus heus adeste, quotquot Isacidum Patrem

veneramini.Festis canamus vocibus

≤line=1445≥ benignitatis intima Dei viscera.

Fam. Ut Numini tecum canamus, adsumus!

Dimetri

Eximius es adorea,

ter maxime orbis conditor,

mundum potenti qui regis

≤line=1450≥ per cuncta sceptro saecula.

(Versus intercalaris per familiam intercinendus)

Laudate Dominum supplices

illique confitemini!

Tu noxios poenis gravas

et liberas innoxios.

≤line=1455≥ Nemo tuam, quantumlibet,

manum, dolosus, effugit.

Laudate Dominum etc.

Laudate Dominum, Abrahmidae,

eiusque coram gentibus

quibus subacti vivitis,

≤line=1460≥ stupenda facta dicite.

Laudate etc.

Iniquitates tetricus

frenabit ultor, attamen

duris piato cladibus

opem benignus conferet.

Laudate etc.

≤line=1465≥ Videte quanta praestitit

nil commerenti misericors.

Mecum proin\’ colite pio

Deum tremore Sabaoth.

Laudate etc.

Ego quippe semper in Deo

≤line=1470≥ laetabor, eius efferam

cum caeteris populi Israhel

laudes perenni cantico.

Laudate etc.

T.s. Nunc intro eamus atque honestis modo epulis

indulgeamus cum Dei praeconio.

≤line=1475≥ Fam. Placet. Praei, te omnes sequemur ordine!

## 54. Epilogus

Ad vos peractis, plena benevolentiae

ingenia, ludicris revertor, maximam

agens habensque gratiam, comoediae

pro, qua decorum vindicastis candidi,

≤line=1480≥ patientia, tam comprimendo ignobilis

vulgi tumultum, quam apenendo quae nimis

indoctioribus fuissent abdita.

Unum precor priusquam eatis hinc domum,

accipite monitum quod ministrat actio.

≤line=1485≥ Nempe appetunt qui matrimonii dare

collum capistxo, hinc continentiae hauriant

exemplum, amoris ut pudici in limine

primordia precibus Deo casti offerant.

Tum caeteri promiscue tam caelibes

≤line=1490≥ quam coniugati, hinc discite patientiae

quantum supremus arbiter det praemii.

In rebus ergo, mille quae sunt, tristibus,

a caelitum dum exorbitamus patria,

servate vos sorti secundae et unico

≤line=1495≥ nixi Deo tolerate dura fortiter.

Valete nunc et si meremur, plaudite!



# Back




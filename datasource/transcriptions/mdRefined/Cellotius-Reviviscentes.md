# Front



LVDOVICI CELLOTII PARISIENSIS E SOCIET. IESV. OPERA POETICA.

PARISIIS. Apud SEBASTIANVM CRAMOISY,

viâ Iacobaeâ, sub Ciconiis.

M. DC. XXX.

CVM PRIVILEGIO REGIS.

≤page=319≥ TRAGICOCOMOEDIA. REVIVISCENTES.

ARGVMENTVM.

ACTVS I.

EVMENES & Charilaus Sosipatri nobilis Thessali de duplice coniugio filii
iuuenili laetitiâ exultantes, dùm ludum & venationem cogitant, ex
improuiso Callicli Patrueli occurrunt; cuius calamitate candidus &
syncerus dies obscuratur. Narrat enim se cum Nicobulo patre Corintho in
Thessaliam ad visendum Sosipatrum venientem, in latronum manus
incidisse, ex quibus miro quodam modo euasit ipse, sed patrem amisit.
Hic Sosipater, vt est philadelphus, vix curato corpore cum Callicle,
filiis, & aliquot seruis statim in viam se dat, fratrem quaesiturus,
eique mortuo suprema soluturus.

ACTVS II.

DOMI relictus erat Toxilus Cleostratae dotalis seruus. Hic Eumeni dudum
perinfensas totius familiae absentiâ benè ≤page=320≥ vsus, omnes eius
perdendi vias explorat: dúmque dubitat quà potissimum nocere
aggrediatur, ab reduce vno è famulis accipit opportunè substitisse
Sosipatrum in suburbicatiâ Phidippidis Irenarchae diaetâ: vnde sequenti
luce ad praedones è fugâ retrahendos, & fratrem conquirendum
proficiscatur: Adolescentes autem longiùs progredi vetitos, isse
venatum. Dictum satis. Persuadet Cleostratae solum Eumenem à Patre
diligi, Charilaum ipsius filium indignè haberi: petit sibi vt liceat
aliquid Eumeni propinare, quo is extrà vitae periculum extabescat: vt ab
eo pater in Charilaum amorem omnem transferat. Placet credulae & amanti
matri consilium, & emendo pharmaco pecuniam numerat. Sed nimirùm
mediocritatem nescit improbitas. Habitum enim & vultum mentitur Toxilus,
& medicum de vendendo sibi veneno toxico interpellat. Perierat Eumenes
nisi sub ignotâ veste Toxilum deprehendisset medicus vit sagax, & qui
Sosipatri domum saepe frequentarat. Itaque cum vulpe vulpinatur:
potionem dat, pecuniam accipit, sed crumenâ inclusam, & à Toxilo
consignatam. Hic ergo quasi re benè gestâ, & decepto medico fatalem
merendam Eumeni praeparat, & abaco includit vino dilutam.

≤page=321≥ ACTVS III.

REDEVNT è venatione pueri: Eumenes rectà in conclaue se recipit, aestum
positurus. Charilaus siti enectus dùm angulos omnes explorat, in
praeparatum fratri cantharum incidit, & magnâ auiditate totum absorbet.
Tùm enimuerò subito frigore corripi, rigere, cadere. Tàm repentino casu
commouetur suis sedibus domus. Aduolat Cleostrata, & in iacentis filii
corpus pene exanimis corruit. Toxilus verò aduersa fortuna mirùm quantùm
obstupefactus, vbi tamen se collegit consilium ex desperatione accipit.
Iubet in primis praeproperè Sosipatrum in vrbem reuocari: tùm propinati
veneni, & interfecti Charilai scelus omne in Eumenem deonerat, & acres
stimulos ad eum perdendum funditùs miserrimae matri admouet.

ACTVS IV.

REVERSVS domum Sosipater suam à Cleostratâ orbitatem, causam orbitatis à
periurissimo seruo edocetur. Quos hîc planctus ederet? quibus in Eumenem
tonaret minis, ni praecipitem animi impetum virtus & grauitas
sustineret? Et accidit aliunde quò lamentabilis aegrimonia temperetur.
Nam Phidippides Nicobulum ≤page=322≥ quem cum Sosipatro mortuum luxerat,
producit ex improuiso lethi faucibus ereptum. In rediuiui patris
amplexus ruit Callicles; Hilaritatis nonnihil interpolat familia,
accersitur Philander medicus qui veterem amicum superstitem consalutet.

ACTVS V.

SOSIPATER vt orbus esse quàm iniustus mauult, domestico & priuato
iudicio Eumenis causam cognosci imperat; eique Nicobulum quaesitorem
praeficit. Accusatur parricidii Eumenes à Toxilo, falsò quidem, sed quàm
fieri potest vehementissimè. Iamque cedebat impudentiae veritas,
innocentia calumniae, cum pene desperatam causam medicus suscipit
iudicum vnus: à Toxilo non ab Eumene emptum, paratum, propinatum venenum
probat prolatâ in omnium conspectum crumenâ, saluo & integro sigillo
obsignatâ. Arripit auidè hoc testimonium Toxilus, Eumenis crumenam &
sigilum esse demonstrat: Philandro insultat qui factus sit de medico
paricida, de iudice accusator, de patrono praeuaricator. Sed tandem
euulgandi mysterii tempus esse ratus Philander, neque aliter subueniri
posse periclitanti innocentiae, omnibus fraudes enarrat sycophantae
bipedum omnium nequissimi: séque non toxicum, vt rogabat Toxilus, sed
succum Mandragorae soporiferum ≤page=323≥ dedisse affirmat. Itaque
dormire non mortuum esse Charilaum, & cum dicto profundiorem somnum
excutit & mirantium oculis exhibet rediuiuum. Vitam cum Charilao
recepisse videtur familia, & effusa in laetitiam, lacrymis meliore quàm
ante causâ fluentibus Sosipatro Eumenem, Cleostratae Charilaum,
Nicobulum Callicli, filios parentibus, parentes in filiis, fratres
fratribus REVIVISCENTES gratulatur. Vnus Toxilus omnium diris deuotus,
tanquam piacularis victima ad infelicem arborem rapitur, publicae
felicitati mactandus.



# Main



## 1. PERSONAE.



Sosipater.

Cleostrata.

Nicobulus fratrer Sosipatri.

Eumenes filii Sosip.

Charilaus

Callicles fil. Nicobuli.

Philander Medicus.

Phidippides

Irenarcha.

Toxilus

Critias Serui.

Hippias

Lydus

≤page=324≥ ALIVD ARGVMENTVM.

RESTANT Sosipatro coniuge è duplici Eumenes.

Et Charilaus: nouerca illi quae isti parens

Viuit superstes: & haec dotalem seruulum

In aedibus habet, qui priuigno perdito

Vnum suum amari faciat filium. Id dum agit

Imprudens matris amores cyatho intercipit.

Sed desperatio impudenti suggerit

Consilium vt fratri fratris imponat necem.

Ea res orbum è florente mox reddat patrem,

Ni medicus afferat salutarem manum,

Tangátque digno Toxilum infortunio.

Euadit insons, vita Charilao redit:

Sosipater in vtroque reuiuiscit filio.

## 2. PROLOGVS.

DATE mihi noti atque ignoti audientiam

Huius argumentum fabulae dum praeloquor

Primùm, quae vobis gregíque nostro res benè

Vortat, ad pudicos mores facta est stirpitùs:

Non hic meretrices elecebrae argentariae,

Non adolescentum nequitia, aut lenoniae

Sutelae regnant; sed virtus, probitas, fides,

Queis boni meliores fiunt, & mali boni.

Huiusmodi si multas dent comoedias

≤page=325≥ Circumcelliones, circum-oppidani Ludii

Paruo oonstent quatuor assibus theoricis.

Deinceps telam istanc quam vobis teximus

Vos esse volo gnarares quis sit orsus primulùm.

[^1]Milesii Aselli fabricator ipsus est,

Qui rudit non auro contra venales logos.

Tantùm exturbatis nouercae incestae amoribus

Paucisque adiectis suam Poëta reddidit.

Ergò quam videtis scenam in Thessaliâ iacet.

Quid me oculis mirionibus obtuemini?

Sum-ne ego praestigiator, quales oppidò

Verantur esse multos, qui vos Flexiâ

In Thessaliam momento verbi transferam?

Hîc in his aedibus habet Sosipater vir optimus,

Potens factiosus, liberos sustulit duo

Duabus è coniugibus, graphicè nobiles,

Quos suis omnes exemplum expetissunt filiis,

Patri morigeros, seruis comes, mutuò

Amantes, verecundos, tùm autem facie probâ.

Sed priuignum non amat nouerea. Quid est? magum

Porrò esse putatis qui falsa vobis autumem?

Non amat factus ad herilem nutum seruulus.

Huius ope priuignum tangere veneno parat,

Et medicum fallit qui propinet toxicum.

At dùm venatu redeunt aestúque, & siti

Confecti vterque; cantharum alter ebibit,

Et moritur. Hic enim Toxilus, & Cleostrata

≤page=326≥ Capti dum capiunt, quos non vlulatus cient?

Verùm è naufragio tabulam seruus arripit,

Et fratrum superstitem caedis arcessit reum,

Quò perditus perdat hostem in perpetuum modum.

Causam agit validè improbis ad Iudices domesticos:

Et perbitaret Eumenis innocentia,

Ni medicus dolum dedolaret, & suis planum

Percuteret offuciis; tùm salutem mortuo

Redonat, & orbum duobus desubitò patrem

Liberis adauget, arte non equidem magâ.

Sic res est: valete, & Musas colite liberas

Labore vtibili, quod fecistis antidhâc:

Crescite in salutem patriae, legum decus

Gloriam parentum, malos mores pessundate,

Vt vobis benè bonis sit, & malis malè.

## 3. ≤page=327≥ ACTVS PRIMVS.

## 4. [^2]SCENA PRIMA.

EVMENES. CHARILAVS. CRITIAS. HIPPIAS.

SATIN’ expeditè parata frater omnia?

Caril. Quid accurari possit diligentius?

Ne Diana venaticum promptiùs choragium

Struxerit, opinor. Eum. Quà verò est nobis iter?

Crit. Dextrorsùm censeo, nam miluus auspicium dedit.

Hipp. Quin sinistrorsùm mauelim, ibi sylua est proxima

Humilis, rutorum plena, leporibus consita.

Crit. Periculosè consulis, non placent noui

Calles venando, queis herus nuper minor

Crure penè fracto lapsus est. Hipp. Nempe tu gradum

Formicinum moues vbi calet periculum.

Char. Meâ causâ animo este liquido, intutum nihil.

Eum. Bellè te traduxit equitem tuus canterius.

Char. Per Hipponam sessitabam docto doctiùs,

≤page=328≥ At succussantem quis ferat? Crit. Pol non ego,

Nam pondus equo esse debeo, non equus mihi.

Eum. Equitabis meum Nisaeum postidhàc. Char. Non decet

Incommodare me tibi frater. Eum. Hippia

Vide faxis. Hipp. Facile negotium est, ephippia

Modò contrahenda, faciam ne pegasus siet,

Iniiciam frenum huic rei. Eum. Prouisum gnariter.

Hipp. Tum si quid minatur ampliùs, latus tegam,

Me praesente spero nihil hero eueniet mali.

Char. Beas me fidelitate istac tuâ. Hipp. Pedes

Here leporibus nostris pruriunt, properato opu’ st.

Perit hora, nocte non vult reueniri domum

Pater, materque. Eum. Benè mones, properemus. At

Vbi tuus, frater, Toxilus? Char. Ah seruum improbum!

Crit. Neque se haud prouocatum pedibus obiiciet mihi,

Incitaui hominem quantùm pote est. Eum. Properè aduoca.

## 5. ≤page=329≥ [^3]SCENA SECVNDA.

CHARILAVS. EVMENES.

NOX aderit: vnum defit hîc nobis tamen

Eum. Quid illud? Char. Cùm istoc tam lu

bens sim quàm lubentia est.

Eum. Fare apertè. Char. Medio mihi tenebrescit die.

Eum. Quianam? Char. Quia enim conspicio te solem meum

Infuscari nebulosà moestitudine.

Eum. O meum corculum! Char. Quid causae est quin frontem explices?

Eum. Vin’ cachinnari? Iubilare? Nobilem haud decet.

Char. Aperta, liberalis frons nobilem decet.

Apage mihi istos melancholicos, saturnios.

Eum. Vt hic viuitur, quantùm hominum est defoecatam, integram,

Liquidam voluptatem, nemo habet: ibi est dolor

Vhi esse gaudium autumas, vbi non vides

Causam dolendi. Char. Frater hoc ex te impetrem.

Eum. Quid, anime mi? Char. Leuasse curam quam coquis.

[^4]Eum. Fatebor mihi dolet. Sed quid, vnde, nescio.

Char. Men’ vt celes? Iuro frater. Secede Hippia.

≤page=330≥ Morietur inter duos quod mihi commiseris.

Eum. Quid si nil habeo quod committam? Char. Ah, me enicas.

Eum. Nescio quod futurum est, frater, hoc vnum scio,

Quod fors feres, feremus aequo animo. Char. Malè

Ominari parce. Eum. Aliquid minantur somnia:

Me tres noctes excarnificarunt perpetes.

Char. Mitte ista, frater, lassi capitis ludicra:

Gaudeo quod esse miseros tantùm somnias,

Iuppiter eburnâ faciet vt portâ auolent.

Eum. Sic adoro supplex. Char. Serena nunc vultum mihi.

Onirocriticus tibi fuero, lepores, canes,

Numellas, clauas, varas, tendiculas auguror:

Vterque venabimur, tu lepôrem, léporem ego.

Mea lycisca, mea lacaenula, quis lepôri est colos?

Tibi sagax naris est? & tu harpax, si arripis,

Si lepôrem harpagas, millum tibi in collum inseram

Muricem, clauatum, nouum. Eum. Dum iocaris it dies,

Ab vmbilico propius stat. Char. Pigrum genus

Seruulorum! mittendus est accientem qui acciat.

I, quaere. Sed eccum Critiam. Vt anhelat verbero.

## 6. ≤page=331≥ [^5]SCENA TERTIA.

EVMENES. CHARILAVS. CRITIAS. TOXILVS.

QVAS tu nexuisti moras, virgarum lasciuia?

Crit. Sine respirare me, tibi vt respondeam:

Eum. Plumbeos ego pedes faciam vt alati sient.

Crit. Lustraui domum omnem, apothecas, cellas, sigmata,

Inueni tandem. Char. Nunquid in larario?

Crit. Jn lardario inque: nam in culinâ est perdius.

Eum. Vah furciferi, mancipia popinitritia,

Dum comissantur, dum pergraecantur annus est.

Quidni autem aduexti? Crit. Dictis hominem plurimis

Here castigaui, sed cassam glandem facit.

Ego iurgando, ille potando, ambo defessi sumus.

Eum. Hinc illum ad me quantocyus. Crit. Toxile, Toxile.

Tox. Quis me volt: Crit. Heri manent te. Tox. Hodie maneo vbi sum.

Crit. Heus vocant te. Tox. Vaco mihi. Crit. Venatum. Tox. Coenatum.
Crit. Eho.

Tox. Ohe. Crit. Prodi foras nunc. Tox. Nunc peri foris.

Crit. Exi è culinâ. Tox. Si faxo, tergo lues.

Crit. Nidor popinae. Tox. Euax. Crit. Merobibe. Tox. Lymphatice.

≤page=332≥ Crit. Perenniebrie. Tox. Ita est. Crit. Vini sacciperium.

Tox. Jnuides. Cric. Exi inquam: non exibis hinc iam?

Tox. Caue malo, cornu ferio. Crit. Minaris etiam carnufex?

Tox. Benè me, malè te Critia. Eum. Quid agit? Crit. Perbibit.

Eum. Nomina meum illi nomen. Crit. Eumenes vocat,

Accurre. Tox. Here adsum, quid imperas? Eum. Trifurcifer,

Lustricola, lurco, ganeo. Tox. Vapulo innocens.

Nesciui vocare te. Eum. Nescibas venefice

Stare me hîc aetatem? cirnea popinaria,

Parare casses non iusseram? Tox. Fractos tenes.

Eum. Quin teneo ego te, & in neruum compingo, vbi

Sex valentes homines quasi incudem tundant flagris.

Tox. Tuus sum, vtere me vt lubet. Eum. Stabulum coquinarium,

Dum maneo te, dum voco, dum propero, dum vrgeo,

Tantùm ab re meâ tibi otii est vt condas diem

Perpotando? Tox. Statim vocatus affui.

Eum. Stimulorum seges: sta firmus, sta in pedes ebrie;

Statim affuisti? quandiu est cùm clamito?

Tox. Seriò vocari non credebam. Eum. Serium

≤page=333≥ Aut ioculare meum imperium excernes impudens?

Tox. Nam quis hodie venari velit? certo pluet.

Char. Namnam bibit arcus largiter. Eum. Pluet, caput

Vinaceum? si vitem accepso grandinabit in

Humeros tuos. Tox. Tuus sum. Eum. Vbi ocreae? lutum.

Tox. Mox induero. Eum. Testudineo gradarie

Adnocticinium nos hîc remorari cupis?

Redi in coquinam, lude, exhauri serias,

Ius facito pernis, viue pollucibiliter

Dum licet, dum domi te attinemus. Abeamus hinc modò.

Char. Iubes¬ne adesse Toxilum? Tox. Here te consequar

Eum. Cauebis hercle. Abi sis edormi crapulam:

Veto pedem mouere limine. Tox. Vt iubes.

Si vnquam ego & tu. Crit. Quid, ego & tu? Tox. Per quicquid est Deûm.

Crit. Quid tollis minacias? Sunt & pugni mihi.

Eum. Quis hic iurgatur? quid audio? Crit. Toxilus malum

Intentat. Eum. Tun’ seruo morigero sis grauis?

Tox. Quid enim molestè feci? Crit. Tuatim, vt vapulem.

Eum. Compedium tritor, equuleorum subiculum,

Praesente me ausis familiari minarier?

≤page=334≥ Tox. Hers. Eum. Sile, lassus sum pessimis factis tuis

Audiendis, scio quae domi, quaeque fecisti foris

Tuas nequitias traloquitur vicinia.

Tox. Ne temerè quicquam accreduas. Eum. Mutis, scelus?

Tibi conuasandum est, audin’? furcae seruies.

Audiet pater ex mevel trecentis versibus

Flagitia tua: nolo seruum tam perditum.

Tox. Jam video quantum in seruitute sit incommodi,

Ita sumus omnes iniuriis obnoxii,

Libero creditur, seruo nihil, etsi purgitat,

Quasi non homo adaequè seruus ac liber siet.

## 7. [^6]SCENA QVARTA.

CALLICLES. EVMENES. CHARILAVS.

TIBI Maià genite dapsiles grates fero

Qui med cripuisti telis, & letho impio.

Nunc in parentum sospes ingredior lares.

O cara salue terra, quam tanti est mihi

Reuidere vel sic. Eum. Quis hic homo est qui loquitur? Char. An

Patruelis est. Call. Fallor, hi sunt patrueles mei?

Eum. Char. Optate salue. Call. Vósque saluete optumi,

Satis-ne recti? Eum: Nobis pacata amnia.

Call. Quid patruus? amita? prosperi viuunt. valent?

≤page=335≥ Eum. Vt nos duo cernis esse sic reliquos puta.

Cal. Potin’ vt vestro parenti salute redduim?

Eum. Quippini? ite famuli, reddite stabulo canes,

Patrem accersite, patruelem adesse dicite.

Call. Importunus assum, vestros qui occido iocos.

Char. Quid volupe magis sit quàm te cognato frni?

Eum. Quaeso autem, valuistin’ vsque peregrinum in modum?

Call. Non credis oculis? Eum. Cùm tu es saluus, gaudeo.

Sed me latronum fama plusculùm terruit.

Call. Quid si vidisses, téque prendissent manu?

Char. Ain’ cognate? praeda fuisti latronibus?

Call. Vnde vix expeditus me vobis reducem dedi.

Eum. Enarra factum. Char. Nam quid est monstri latro?

Homines cum centum manibus genere Titanico?

Call. Dic leones, vrsos, lupos, hyaenas, pardales,

Has illi praeuortunt feras. Char. Dii vestram fidem!

Call. Fatigatos, viae ignaros nox occupat.

Eum. Quàm multi eratis? Char. Vbi verò? Call. In syluâ abditâ

Tres errabamus: subitus à tergo canor

Quasi fistulatim ductus ad aures pertinet.

Char. Quid ais cognate: Call. Hic est bestia eius sibilus.

≤page=336≥ Char. Quid postea? Call. Subitò parent multa capita.

Char. Horreo cùm dicis, Perge. Call. Sed eccum patruum.

## 8. [^7]SCENA QVINTA.

SOSIPATER. CALLICLES. CHARILAVS. EVMENES.



Call. MI Patrue, salue. Sosip. Salue, multùm mi nepos.

Quàm tibi benè est ex animi tui sententiâ?

Call. Vt potest misero esse perditâ, afflictâ domo.

Sos. Quid audio ex te? Char. Vidit latrones, pater,

Truculentas, saeuas bestias. Sos. Ne fleueris,

Possum tuo aliquam facere medicinam malo.

Vbi tuus genitor? Call. Eheu, dolores attigis.

Sol. Quidum? Praedonum captus incurrit manus?

Call. Tibi frater esse desiit, mihi pater.

Sos. Meliora quaeso. Call. Certò perii funditus.

Sos. Qui scis: Call. Vidi oculis istis ambobus meis.

Sos. Patrem peremptum? Call. Vidi inquam perimi. Char. Tua

Sunt istac frater somnia. Sos. Enarra ordinem.

Call. Sole occaso illacescebat vesperugo iam,

≤page=337≥ Cùm densa huc illuc deuios sylua auehit,

Vbi trux in antris habebat praedonum manus.

Quae simul equorum sonare sensit vngulas,

Classico dato in cuneum adglobati conuolant.

Tum bonus Euander opere me orat maximo,

Actum est, fuge here, periimus, in tenebras here.

Secedo paulùm, aliorsùm fugiebat pater:

Hac sicarii sequuntur: siste quisquis es,

Siste, occidisti. Ruit Euander concitus,

Globúmque frustrà rumpit, audiui miser

Gemitum cadentis. Fateor, inuasi fugam:

Dii timido, ignauo parcite. Sos. Est sapientiae

Perîcla fugere quae superare non queas.

Call. Debueram in hostes protinam facere impetum,

Apolactizare, facere farctum ex latronibus;

Auertere omnes in me dum elabitur pater.

Sol. Neque liberasses, túque periisses simul.

Call. Hoc si perire est, filium adiungi patri?

Sos. Ah frater! ah Nicobule! ten’ ergo perdidi?

Call. Ego, Patrue, ego perdidi patrem, atque prodidi.

Sos. Occidisti Nicobule? frater! ah mei

Pars magna. nostrae clarum familiae decus!

Dii seueri estis qui nunc obscaeuatis meae

Felicitati: totus hic ater est dies.

Saepius sinistra naris nunquam sternuit,

Toro vix relicto strophium in sanguineum incidi.

Mea pene coniux dextro orbatia’ st lumine

≤page=338≥ Dum quaerit torquem pectoris ornatum sui.

Si vestram non exosus iram coelites

Satiaui, serenum reddite. Agnosco Deos

Qui te perempto superstitem seruant patre

Callicle mi, vultu restitues fratrem mihi,

Ego tibi patrem. Call. Salue mi patrue. Sos. Meae

Te crede fidei. Call. Dii tuam sospitent domum.

Sos. Tibi parens est Sosipater, Nicoblus qui fuit.

Mutatum nomen, res eadem. Call. Vitam duis

Egenti, abiecto. Sos. Filios ambo meos

Qui sunt patrueles, esse germanos puta.

Eum. Char. Germane salue. Sos. Meis aequè vt laribus tuis

Vtére. Call. Facis vt ne me pigeat viuere,

Quò tuam pietatem hanc oculis vsurpem meis.

Proh summe Iuppiter, & quicquid est coelo Deûm

Non omnis ad vos pietas hinc abiit, datur

Hominem intueri seculi exemplum sui.

Patrue, me nepotem sanguis addixit tibi,

Humanitas sed esse mancipium dedit.

Tibi tuisque si quid deficere autumas,

Ipse meam tibi vitam largiar, & de mea

Ad tuam addam. Sos. Quantum est quod facio praeut debeo?

Sequere huc domum me. Call. Patrue, si fari licet,

Non quiescam donec manes placarim patris.

Sordidus, cruentus, eheu, inhumatus iacet.

Sos. Iacet? vbi? Call. Vitam quo liquit infelix loco.

≤page=339≥ Oculis oberrat vmbra, & iniectum rogat

Puluisculum: animo malè erit si officium nego.

Sos. Ibo, ibo quo me manes fraterni vocant.

Call. Committe seruis operam hanc compendî face.

Sos. Tute ipse facias ritè quod fieri velis,

Ad seruos curas reiicio secundarias.

Equos famuli properate, quaeque opus ad viam.

Ea dum parantur corpus curari sine,

Abeamus intrò. Eum. Te comitabimur, pater.

Sos. Vt sitis oneri? Eum. Potiùs subiiciam humeros.

Sos. Videro, sequimini.\-\--





## 9. [^8]SCENA SEXTA.



TOXILVS.

\-\--ABIERVNT: Toxile solus es, vide

Quid abs te tibi praesidii siet: quo res sistat loco

Clarum est: iamdudum est Eumenem cum vpateris dysmenem.

Tua facta patri solus denarrabit per otium

Jnter viandum, inter hospitandum: nisi pangis altiùs

Tibicinem, tua fortuna penitus tota corruit:

Non tot Aeolia ventorum habet, quot te impellet flatibus.

Nonne autem flagitium est ted aliis consiliun dare,

Foris sapuisse, tibi nunc non posse te auxiliarier?

Quid si venantem? Non vult: spes hodie venatica

≤page=340≥ Decollauit. Domi? abiit serò rediturus. Foris?

Vbi? quando? quomodo? non est stabulum confidentiae,

Et in morâ periclum est, nec quod velim fieri citò potest.

Prospicere me praestat, quàm vlcisci acceptâ iniuriâ.

Nam cauere tu vnde possis, stultum est te sinere obrui.

Sed nec salus mihi saluti iam esse si cupiat, potest.

Antequàm verò absumptus sim, quocunque eueniat tamen

Fortuna, crumenam teneo, & annulum inimici mei

Non temerè est quod ea pignora mihi venere in manus.

Nimium velim adesse nunc diuinum quendam Apollinem!

Cor mihi salit. Eia, spero meus me seruat Iuppiter.

Et Iunonem domi habemus quae maximis industriis

Opibúsque summis suum faciet vt pereat Herculem.

Licet Alcmenae non sim, tamen Eurystheum in me repperit.

## 10. ≤page=341≥ ACTVS SECVNDVS.

## 11. [^9]SCENA PRIMA.

CLEOSTRATA. TOXILVS.

FECI quod rogabas; ne metue mi Toxile,

Vanuêre fluctus, qui te impendebant mali.

Tox. Mi patrona salue. Cleo. Malacissaui filium,

Coniugem exoraui ne quid in te statueret.

Tu vitato verbis alteràs ab hero tuo,

Nam si te adolescens occipit odisse, nullus es.

Tox. Benè mones; Iuuenum sunt inimicitiae pares

Vitulis, quo magè crescunt, sensim plus ponderant.

Sed amabo Domina. Cleo. Quid ais? Tox. Taceo, non decet

Seruum hominem loqui nisi rogatum. Cleo. Fare sis.

Tox. Vt me habuisti à paruulo, quod frugalis viri est,

Tibi esse fidelis non destiti. Cleo. Scio, & tibi

Apud me iusta & clemens seruitus fuit.

Tox. Si quid me nosti, serua opera est, mens libera.

≤page=342≥ Id adeò experta es, tui secreti neminem

Taciturniorem reperisti Toxilo.

Cleo. Huius fidei istanc habeo gratiam, quod tibi

Intimas committam curas. Tox. Eapropter mi hera

Face quod facturum te iamdiu promiseras.

Cleo. Calent tua verba. Tox. Nam calet negotium.

Num vides quantò pluris Eumenem faciat tuo

Charilao coniux: Cleo. Video, & ob ea maceror,

Macesco, consenesco, & tabesco misera.

Tox. Quin enuis te, tuósque tot molestiis?

Cleo. Cui neque parata gutta certi consilî.

Tox. Occupa quod ille facturus. Cleo. Facturus? enicas.

Tox. Tam facturum scio quàm me te contui.

Cleo. Si vera autumares certò praeriperem scelus:

Ego mihi malo meliùs esse quàm alteri.

Tox. Miror te vnde omnes vicini exemplum expetunt,

Esse tam morosam. Cleo. Primùm ista consilia placent,

Illum abigi, meum diligi, illum perire, hunc viuere:

Eadem vbi perîclum facias, aculeata sunt.

Tox. Nulla est tam difficilis res quin facilis siet,

Quam facias cum spe patiundi optatum bonum.

≤page=343≥ Mihi crede domina, dum haec incipias grauia sunt,

Dúmque ignores quò vergant: vbi cognoueris,

Facilia: vtcunque in alto ventus est, hera,

Exin velum vortitur. Cleo. Audio. sed. Tox. Quid, sed? hoc

Aggredere tantum, quod occoeperis factum puta.

## 12. [^10]SCENA SECVNDA.

HIPPIAS. CLEOSTRATA. TOXILVS.

SALVERE te iubet herus. Cleo. Tam properè Hippia?

Hipp. Remisit huc me cum pictatio. Cleo. Cedo.

Tox. Vbi nunc est? Hipp. Vix milliari ex vrbe processerat

Cùm veterem amicum habuit obuium Phidippide:

Is percontatus viae causam subitariae,

Orauit vt se particulonem adscisceret.

Assensit herus, nos itaque suam induxit domum.

Cleo. Vbi esse dominum dicis! Hipp. In Phidippidis

Diaetâ suburbicariâ, ibi noctem hanc aget,

Cras mani summo coeptam restituet viam.

Cleo. Nihil de reditu: Tox. Qui vix excessit domu.

Hipp. Multa priùs componenda mente destinat,

Quam vos reuisat. Cleo. Quae autem? Hip. Fratris funera,

Domum nepotis, praedonum quaquà fugerint

≤page=344≥ Prensionem, vinctionem, supplicium, crucem.

Cleo. Haec omnia solus? Hipp. Prouinciam Phidippides

Sibi latronariam poposcit, caetera

Herus exequetur. Ceo. Iuuentus nostra vt valet? vbi est?

Hipp. Venatùm emisit dominus fallendo taedio:

Nam tristis itiner solus agebat Eumenes.

Cleo. Quid Charilaus? Hipp. Deffunctu’ st infortunio.

Cleo. Quid ais? Hipp. Rem gestam. Equitabat Nisaeum Eumenis

Habilis & venustus, sed lupatum strinxerat

Pressiùs, luctatur quadrupes, terga succutit,

Tum subitò arrectus calcibus auras verberat.

Cleo. Eheu quid audio: perii. Hipp. Pallere puerus

Et ne deflueret premere armum talo, genu.

At sonipes stimulos vbi sensit. Cleo. Ne dic Hippia,

Vitam mihi interimis. Tox. Cor quoque miserum mihi

Guttatim tabescit, quaesi in aquam indideris salem.

Hipp. Taceone? Cleo. Perge. Hipp. Jnclamo, accurro, satis ago,

Opportunè adsum, iam cadebat languidus.

Excipio in vlnas, dumque quadrupes perfurit,

Cordolium solor pauculis tragematis.

Cleo. Seruasti me. Sed quis illi furiosum hunc equum?

≤page=345≥ Hipp. Ego. Cleo. Pessimè ecastor factum. Hipp. Jussit
Eumenes.

Cleo. Iniussu meo quicquam fieri non vetueram?

Tox. Ne succenseas hera, frugi est Hippias: enim

Faciundum quicquid iubet Eumenes extempulò

Nisi esse volumus vlmei. Cleo. Imperiosus est.

Et vbi erat tanto fratris in periculo?

Hipp. Accurrit, sed tardius. Cleo. Sic curat fratrem suum?

Hipp. Nihil peccauit domina. Cleo. Praecauit nihil.

Hipo. Cautum satis, Charilaum monueram. Cleo. Pater

Vbi rem resciuit, quid egit? quid dixit? Hipp. Minis,

Precibúsque verbum vetuit mutire Eumenes.

Cleo. Vetuit? Hipp. Abstinui. Cleo. Eumenes? Tox. Mea est, hamum vorat.

Cleo. Redeat. clauem accipe. Tuae credo fidei? Hipp. Meae.

Cleo. In conclaui inuenies herus quod postulat,

J sume festinus, solus esto, clauem refer.

Hipp. Faciam quod iubes, ad te curriculò regrediar.

## 13. ≤page=346≥ [^11]SCENA TERTIA.

CLEOSTRATA. TOXILVS.

EVmenes, me sic occidis infelix puer?

Tox. Quid est hera? quid est: dixeram-ne Charilaum malè

Periclitari? Cleo. Toxile nunc demum scio

Me fuisse excordem, caecam, incogitabitem.

Tua sum, si me istoc pueri senio liberas.

Tox. Jllepida es, nisi auide arripis quod Dii danunt:

Coniux abest, hodiè redibunt, imperas,

Sola es, ruri rurat vicinia, quem times

Conscium, aut testem? Penè non fit quod nemo sciet.

Cleo. Quà censes aggrediundum? Tox. Ne Vulnus face

Praequam natura fecit: porta iam patet,

Bolum iniicito, glandem vibrato carneam:

[^12]Aut si sorbere vis, absorptum quem velis,

Siquidem Graecari volupo est, da Graecum, bibat,

Bibat, vel vsque dum anima turpis euomat.

Cleo. Toxicum? Tox. Euge. Cleo. Quando? Tox. Cras, hodie, modò.

Cleo. Hoc suades? Tox. Cùm tibi salutem & vitam volo.

## 14. ≤page=347≥ [^13]SCENA QVARTA.

HIPPIAS. CLEOSTRATA TOXILVS.

CVRAVI fideliter quod iusseras hera,

Clauem recipe sis. Cleo. Vide si quid defit amplius.

Hipp. Nil arbitror: tantùm est quod commemini, Eumenes

Crumenam amisse se dolebat cum annulo:

Redire iussus prima per vestigia

Quaesiui, non comparuit. Cleo. Quantulùm dolet.

In aliquem incurret. Tox. Si plena est, in me velim.

Hipp. Meam habe sis, plena est multis inanitatibus.

Tox. At mi in mundo hodie nullus nummu’ st peculii

Nisi plumbeus. Hipp. Diuitabit nos omnes hera.

Cle. Graecis Calendis vestra erunt Saturnalia.

J, reuise dominum, multam salutem dicito,

Valeat, reuortat ocyùs, ambo filios

Facturum me quò valeant. Hipp. Mi domina vale.

## 15. [^14]SCENA QVINTA.

TOXILVS. CLEOSTRATA.

QVANDO exasciatum est nostrum opus, taedet morae:

≤page=348≥ Vis, non vis? Cleo. Quid est hodie magis quod peruelim?

Lingua poscit, manus quaerit, animus orat, res monet.

Tox. Est in propinquo medicus vnde toxicum

Comparem. Cleo. In periclum vitae deduci veto:

Volo meum prae illo diligi: lentum dabis.

Tox. Audio, quò fiat deformis, ingratus, sibi

Aliisque molestus. Cleo. Dicis. Tox. Monogrammus, horridus.

Cleo. Capis me. Tox. Herniosus, pituitosus. Cleo. Eugepae.

Tox. Sed quem dixi medicum, anus cata est, Cleostrata,

Non facilè os ipsi subleuerim. Cleo. Tamen. Tox. Quid tamen?

Cleo. Alios vidisti ventos. Tox. Pax. Factum puta.

## 16. [^15]SCENA SEXTA.

CLEOSTRATA.

HEVS Toxile: heus quò Toxile? quid huic seruulo

Accidisse dicam: quae illum intemperiae tenent?

Ita cùm perîclum est maximum, tum maximè

Fluctuantem in alto solitâ destituit ope.

Si tamen destituit: noui ego ingenium viri,

Aliquem fallendo medico componit dolum.

≤page=349≥ Hic Imperator mihi aduersùs gratiam Eumenis

Succenturiabit in pectore sycophantias,

Quales Corinthi medicus non didicit senex.

Sed-enim periculosa tentatur alea:

Non amat Charilaum. Sat est quod odit Eumenem.

Promissis implebo, libertatem, lubentiam

Spondebo, fiet spero morigerus mihi.

## 17. [^16]SCENA SEPTIMA.

CLEOSTRATA. TOXILVS.

AHAHE. Tox. Salue mi Domina. Cleo. Ahahe. Tox. Cleostrata

Salue. Cleo. Puto autem ludere te Comoediam

Tox. Coena tantum desit, nam placet hoc Choragium.

Cleo. Dic verò farinacee rusticule senicule

Quid noui adfers: Tox. Nomen, personam, officium, dolum.

Cleo. Putas latere medicum cum hâc lacernulâ?

Tox. Meliùs quàm Amphitruonem Iuppiter. Ceo. Quod faustitet

Ergo idem Iuppiter, hos nummos cape. Toxile

Macte esto, rem magnam aggrederis, fidei tuae

Secretorum secretissumum committo. Tox. Qui

Sapiens est, fideles esse quos putat, facit.

Fallere multi docuêre dumfalli timent.

≤page=350≥ Ad loquendum, atque tacendum aliis sum portisculus,

Nemo vnquam ab inuito frustum verbi abstulit.

Cleo. Si tuâ virtute conficis hoc negotium,

Et matri amanti, facto ad vnguem filio,

Hero tuo, dominae tuae es fidus artifex,

Beabis me primùm, nam rebus caeteris

Fortunata sum satis absque haec fores, dein

Iuro omnia, nunquam mihi meó-ve filio

Seruibis seruitutem: non memoro hona

Queis te opulentabo, factiosum, nobilem

Si viuo, faciam. Tox. Seruo est abunde praemii

Cum placere domino sentit vtibilem operam

Cleo. Abeo: sed audi, si plus quàm iubeo facis,

Caue malo. Tox. Meo caetera conducam periculo.

Sat scio, ne quid nimis. Cleo Toxile opportunitas

Mea, tuis in manibus habes Cleostratam.

Si bonus es, viuo. Tox. Faciet exemplum hic dies

Meae bonitatis, spero viues, tantùm abi.

## 18. [^17]SCENA OCTAVA.

TOXILVS.

ABIITNE? vah quàm timidu’ st animus muliebris,

Quasi super prunas gradiatur, pallet, tremit.

Nolo esse tam circumspectè, & timidè improbus:

Stolidi est modum seruare cùm nequam esse vúlt.

≤page=351≥ Impunè est audax saepe, & insanum nefas,

Vbi vindicatur leuius: fortunae est opus,

Insistit illa timidis, audaces timet.

Quid refert vtrùm dementetur Eumenes,

An potius moriatur litteris paucioribus?

Porto vitam hostis, mortuum Cleostrata

Libens videbit, ante quem non vult mori.

Sed quis hic est? Perii. Videon’ Hippiam? Ipsus est.

## 19. [^18]SCENA NONA.

HIPPIAS. TOXILVS.

VERVM est, sapientiam impedit festinatio,

Ita quod maximè cupis, minimè effectum vide.

TOX. Cessim recedam ad parietem, imitabor nepam.

Hipp. Sed agere cesso quoius reuorti gratiâ:

Quis hic autem auceps verbis qui latuit meis?

Tox. Occidi, me obtuetur. Hipp. Grauastelle eho tu senex,

Tox. Grandigradarie eho tu adolescens. Hipp. Manta modo,

Qui statim stabas. Tox. Qui cursim curris, i modò.

Hipp. Quem te appellari iubes? laruam, an fraterculum

Lemurum? Tox. Hoc est, senectus deridiculò est omnibus,

Non satis mala esset, nisi facerent omnes malam.

Hipp. Resiste puppe, est qui te conuentum velit.

≤page=352≥ Tox. Tu verò vrbanus scurra, deliciae popli,

Ride, sic iuuenum mores sunt, ride vt lubet,

Est qui suprà nos pauperum curat malis,

Hipp. Malum emis si vel treis vnos passus hinc abis.

Tox. Fuit hasce cum perterricrepas minacias

Cassam glandem facere aetate & robore integer.

Hipp. Dic porro, duos hâc viâ non vidisti modò?

Tox. Non. Hipp. Matronam cum seruo? Tox. Non. Hipp. Quo fugis?

Huc verte vultum. Tox. Non vacat. Hipp. Dabitur malum.

Tox. Haec quidem vis est. Hipp. Di te, larua, omnes perduint.

Eho laruate senex quam occoeptas fabulam?

Vnde istuc senium Toxile? Tox. Val, nimis es catus,

Vulpem vulpinasti. Hipp. Nam quam paras Comoediam?

Tox. Dic amabo, quae me Toxilum nota prodidit?

Hipp. Tua nequitia. Tox. Inquam? Hipp. Magnum agitur negotium.

Tox. Dicam hercle. Critiam, dum absunt heri, animu’ st fallere.

Is certauit pignore non posse formam vortere

Quin me agnoscat extemplo, & salutet Toxilum.

Et iam venatum abiit tute vt nuntiasti herae,

Hic ergo reducem capto ex insidiis virum.

Hipp. Decipies. Tox. Ain’ tu? Hipp. Baculum abiice domesticum,

≤page=353≥ Permitte & nasum farinâ, genásque mage oblinam.

Tox. Beas me, ludos faciam ludificabiles.

Hipp. Sed audi, communem esse Mercurium volo.

Tox. Siquidem vt Sosiam me accipit, tuus esto quantus est.

Hipp. Tuos ergo lude ludos, iam redeo ad herum.

Sed Cleostratam monitam rogo, si fors Phidippides

Breui vrbem intraret, absente ne domino, domum

Hospiti negaret, velle sic herum. Tox. Hoc erat

Cur redires? Hipp. Libuit. spondes? Tox. Spondeo. Hipp. Vale

Ad herum recurro. Tox. Vel hercle in malam magnam crucem.

## 20. [^19]SCENA DECIMA.

TOXILVS.

EVASI, Di boni! vix ipse me capio satis,

Quàm penè obscaeuanit istic meae falsae fallaciae!

Tum quàm commodè fabulam instruxi! Proh ingenium bonum!

Credo mihi moneta mens est, ita dicta doctè sufficit.

Sed ne vlla cornix alia consilium euertat meum,

Conuenire medicum anteuortam. Verùm cùm recogito

≤page=354≥ Aequum est vt merendam Eumenis, crumena baiulet Eumenis.

In magnis consiliis multorum diuûm opus est ope:

Marsupio & isti numen falsificum est, delenificum.

## 21. [^20]SCENA VNDECIMA.

TOXILVS. LYDVS.

HEVS ecquis hîc est? heus ecquis istas aperit mihi fores?

Nemo recludit: nemo respondet? Aperite aliquis. Eho.

Lyd. Quis hîc est: Tox. Adolescens, Romani peccarunt qui te ducem

Non oposuêre Annibali. Lyd. Quidum? Tox. Quia cunctator es.

Lyd. Senicule, caue sim populus Romanus, tu autem Annibal.

Tox. Quianam? Lyd. Quia enim scipionem habeo qui te frangat & domet.

Tox. Satis historiarum est: aperi custos caceris, flagri

Stabulum. non aperis? faciam foribus istis assulas.

Lyd. Aestuas, larua hominis, caue tibi suffundam frigidam.

Tox. Verberea statua, me properantem egentémque attines.

Lyd. Quid peris? Tox. Medico conuento opus est. Lyd. Quam mox? Tox.
Curre, i, modò.

Lyd. Hodie vacare non potest: cras redi. Tox. Propera pepon;

≤page=355≥ Cucurbita ibis: Lyd. Restita, depropere forfices

Quae te elinguandum rapiant vsque ab radicibus. Tox. Malum

Emis. Lyd. Seriò loquor, diem istic perdis quisquis es,

Herus in conclaue se abdidit. Tox. Quid agit negotii?

Lyd. Quaeris? meditatur quomodo Pelopi humerum redduit,

Tibiam Vulcano, Cyclopi oculum, cerebellum Ioui.

Tox. I puere amabo, hominem interpella, breuem moram fore,

Properare quendam, qui verbis duobus peruelit

Conuentum super vrgente negotio. Lyd. Nomen cedo.

Tox. Staturium vocant: i, redistin’? Lyd. Vah Stulturium. Tox. Puer hic
quidem

Superstitiosus est vera praedicat. Pene liquidum

Tamen mihi fecit auspicium. Vt minababatur carnufex!

Quàm sunt audaces isti in suo sterquilinio canes!

Sed me ille cruciat; omnis longa cupienti mora est.

Mirum ni tarditatem hanc redemit argento Eumenes.

Difacite cum istâc cochleâ mihi ne quicquam rei siet

Nisi vbi moriendum fuerit. At tandem egreditur foras.

## 22. ≤page=356≥[^21]SCENA DVODECIMA.

TOXILVS. PHILANDER.

SALVOS sis medice. Phil. Quid noui adfers vir optime:

Tox. Asylum ciuitatis medici domus cluit,

A vobis Reges, & populi auxilium expetunt

Incerti vitae: capita moderatis Ducum;

Naturae genii, sospitatores Ioues,

Alexicaci, Panaceae, Panaria,

Vos anima mundi, generis humani salus,

Miseriae portus, beatitatis anchora.

Phil. Gaudeo cùm vera dicis, sed modò non vacat

Audire, farè quà venisti gratiâ.

Tox. Res est longiuscula, paucis absolui nequit.

Est in vrbe quidam genere natus inclyto,

Qui puellam adamabat genere imparem, sed hercule

Ad capillum ab vnguiculo vsque festiuissimam.

Eii parentes aliam subornant virginem,

Formâ inuenustam, sed pulcram natalibus

Opibúsque qualem tuo non recuses filio

Obuenire: at is telo fixus Cupidinis

In primae oculis haerebat, & suauiis.

Phil. Quid id ad me, aut ad meam rem refert quid domi

Ciuium agatur, quae nubat, quis amet, quis oderit?

Tox. Pax, scibis. Huius repudiatae parentibus

≤page=357≥ Dolebat suam despici prae plebeiâ nobilem.

Tùm iuuenis parentes dedecorari familiam

Nolebant hâc enuptione. Phil. Jntelligo.

Tox. Eapropter vtrique miserum consillo malo

Ad huius amorem philtro reuocant, sed nimis

Dum volunt amantem, faciunt amentem inscii.

Ille ergo amare, furere, bacchari, aggredi

Mucronem pectus quo sibi transuerberet,

Et iam huius amentiae pudet omnes, & piget.

Per me igitur, medice, opere ted orant maximo

Vt infelicis capiat te miseratio,

Et veneno furorem simul, & vitam termines.

Phil. Alterum est pietatis, desperationis alterum,

Neque nos tollendae vitae, sed dandae sumus

Naturae genii, sospitatores Ioues.

Dabo vnde sanus fieri ex insano queat.

Tox. Frustrà eris Asclepi, centum exhausit poculis

Pharmacopolas, iugera pene ellebori tria

Potauit, mille iam laborarunt manus,

Sed rem ex impeditâ fecêre impeditissimam.

Phil. Expediant illi: nam cur hi vitam ferant,

Ego mortem? Tox. Nam tu conclamatis vltimum

Perfugium rebus. Phil. Quis enim non hominem suâ

Facilè deuoluat vitâ? Tox. Sape operosiu’ st

Secare quàm sanare. Phil. Me deduc domum.

Tox. Hominis occupati ne tentem patientiam,

Fatebor, via longior est, extremam colit

Partem vrbis, trans flauium, sub ipsis moenibus.

≤page=358≥ Phil. Mihi tempus malo pereat, quàm prudentia,

Vin’ temerè ignoto, inuiso propinem pharmacum?

Tox. Valerent ista si quidem sanandus foret,

Tollendum esse dixi, gnobilem feci satis.

Phil. Etiam occidendo videndum quem, & vbi vulneres.

Tox. Mortem esse coecam nescis, & temerariam?

Phil. Quid ita recusat? noti seruorum doli.

Quid sub hoc centone lateat anquiram ampliùs.

Dic senex ni molestum est, cum facias pistrinariam

Vnde illa scis, & curas? To. Occultum est malum,

Familia infida, meliùs externâ manu

Saepè res confiunt. Phil. Nunquam-ne vicinam domum

Frequentasti? Tox. Quam autem? Sosipatri quam vides?

Tox. Eius Sosipatri factiosus qui cluit?

Ah medice rides; ego vt paupertinus senex,

Alpha miserorum, nobilium adsecter lares?

Phil. Familiâ in illâ tibi nemo iunctus sanguine?

Tox. Diuitum hoc est medice, nullus est inopi parens.

Phil. Tamen hic est seruos Toxilus compar tibi.

Tox. In suam rem abeat, Toxilus toxicus-ve ille quisquis est.

Phil. Quin natum tuum illum dixerim, adeo formâ est pari.

Quin absque hi canm forent, esse te ipsum dicerem.

Tox. Ahahe. Phil. Quid rides? Tox. Assem para, accipe fabulam.

Nudius tertius est cùm litigium ortum est duos

≤page=352≥ Inter agasones, vterque molere venerat,

Asinum alligarat vterque ad portam asinariam.

Dum mola versatur alter capistrum succutit,

Et longiusculè abit ad lepidos carduos.

Reditur è pistrino asinus paret vnicus,

Vterque suum esse iurat, propellit alterum,

Caudam, aures, pedes, colorem, paria dat omnia.

Res erat iam pugnis proxima, & calcibus. Ego

Igitur amicos inter me facio arbitrum:

Asinum reduco profugum: tum pronuntio

Duos videri numero, sed formâ pares.

Quàm sapienter latam reris hanc sententiam?

Phil. Aedepol. Rhadamantus fuisti. Teneo te subdole.

Non diu latebis.

Tox. Quid tu solus? Phil. Age senex

Candidiùs: indignor med arceri domo

Siquidem illi furioso creari vis malum.

Tox. Facis quod iuuenes, quod magis neges, cupiant magis.

Sed mecum argumentis hoc puta: insanum appetis

Videre, is loquetur deliramenta, nec caput

Nac pes queis fuerit. Adde, vesanus est, furit.

Duo sunt dies ex quo sororem suam vnguibus,

Dentibus, calcibus quin laceraret nil abfuit.

Quid tibi perîclum arcessas nullo commodo?

Phil. Euincis, hic sto. Saltem tu illum nomina,

Fors & de facie norim. Tox. Di te perduint.

Phil. Dicisne hoc quod rogo? Tox. Non, aedepol, non si imperes.

Phil. Quianam? Tox. Conceptis verbis iuraui Deos

Duodecim, nulli indicaturum mortalium.

≤page=360≥ Phil. Qvi mihi dixisti. Tox. Quid scis? esse quompiam,

Qui quampiam amarit, à quibuspiam quippiam

Accepsit; hoc scis. Phil. Adde, & esse quempium

Qui roganti cuipiam, non credat quippiam.

Fox. Salia res est, rides. Cui secretum sanctius

Commitrerem, quam sapienti ex Hippocratis

Disciplinâ Harpocrati? Phil. Nae mortalis graphicus es,

Quantiuis pretii: lapidem silicem subigere

Potes, vt salutem plenâ propinet tibi manu.

Habe me senex iam nunc in ditionem tuam.

Quam validum esse vis venenum? praesentarium?

Quod qui primoribus digitulis sumpserit,

Continuò superbus fiat? Tox. Geris animum meum,

Vis quae volo. Phil. Habeo quae placita fore aestimo,

Reperi venenum pestilens, vbi ferula

Cicuta, Hippomanes, thessalum gramen striges

Partem exiguam fecêre. Tox. Quis te doctior?

Quis orbe toto maior? Phil. Gratum est, rustice,

Quòd periculi faciundi tempus suggeris.

Tox. Et sine periculo. Phil. Istic opperirè me.

## 23. ≤page=361≥ [^22]SCENA DECIMATERTIA.

TOXILVS.

SI quenquam vnquam Di Immortales voluêre esse adiutum

Me & Cleostratam seruatum volunt, & Eumenem extinctum,

Qui diem hunc dederunt tempestatis purae & luculentae:

Tum autem medicum facilem, atque impetrabilem, sed virtute



Tuâ, Poxile, qui hoc oppidum ex pugnare potuisti.

O factum negotiosum! vix herculè mihi credo.

Vt validè aduersùm omnes ictus, & impetus meos stabat!

Vt palpabat, vt olfaciebat, fallaciae si quid

Prenderet! canem esse magis par fuit, sagax habet nasum.

At ego qui scio intercludere commeatum omnem inimicis,

Et exercitum circumducere ne me capiant capti,

Vt steti in gradu! ut caui! vtque disposiui legiones

Perfidiam, malitiam, fraudulentiam, confirmitatem!

Castra sunt hoc pectus, in capito praetorium fixum est,

Os porta decumana, quâ meus miles in hostem irrumpit,

Strenuè, sed ordinatè. Nam nunquàm latus nudat.

Sed ecce gradum ex oppido contrà tollit dux hostilis.

## 24. ≤page=362≥ [^23]SCENA DECIMAQVARTA.

PHILANDER. LYDVS. TOXILVS.

REVOCABIS vt monui. Lyd. Fungar officium meum.

Phil. Juuenem arbitratus sum fore illum quisquis est

Ex amore amentem. Tox. Vel homo diuinus aedepol,

Vel Apollo es, aut certè eius cortinam regis

Qui vaticinaris tam catè. Phil. Parce laudibus

Accipe mortis thesaurum: vino dilues,

Inscienti propinabis inter cibum. Tox. Faciam vt iubes.

Phil. Vertigo caput occupabit, sudabit, tremet;

Animam confestim expellet. Si mens est dolos

Latere, caue sis cadauer linteo insuas,

Aut statim terrâ obruatur, nam liuor cutem

Derepente non pinget. Tox. Dii te ament vir optime.

Et vide quantùm vrgear, eius soror ipsissima

Crumenam suam tradidit, quâ pretium soluerem.

Phil. Indica, fac pretium. Tox. Tua merx, tua indicatio est

Phil. Saepe pernoctandum fuit cum libris, multos agros

Obeundum saepe, radicem vt vel vnicam

Quaesitarem, & huius potionis pars quota est?

Nam quid merear vt vulgare dem tibi toxicum?

Tox. Beas me. age farc. Lyd. Here. Phil. Reconde, late. Quid est:

≤page=363≥ Lyd. Puer is cui operam crastinam promiseras,

Rediit celeriùs quàm figuli rota vortitur.

Metu madet, & sudore, properes supplicat.

Periisse patrem ni subuenis. Phil. Abi. Sequor.

Vides properandum, trade marsupium in manus,

Crede mi, cui multò maius aliquid credidi,

Ne quid fraudis sit, obsigna tuo annulo.

Tox. Dicis sapienter. Habet-ne rectè? Phil. Doctus es.

Cras huc redi, hac horâ, nam quamuis non amem

Meridiari, quia is somnus non est bonus,

Tamem domi habito, peragemus quod est super.

Tox. Narrabo fors & pharmaci euentu tui.

Phil. Commodè herclè. Vale ergo. Tox. Tu mihi multùm vale.

## 25. [^24]SCENA DECIMAQVINTA.

TOXILVS.

NVNQVAM hominem quenquam conueni vndè abierim libentiùs.

Quis me centum conducat hodiè libertatibus

Quin ego cyathissem poculum Eumeni insanùm bonum?

Iam me orichalco contrà dominae charum esse condecet,

Ex auro statui statuam, qui meae Cleostratae

Opulentitates, lubentias gaudio effertissumas

Conduco, acquiro, porto, comporto, in sinum infero.

Non placent isti mihi Parmenones, Syri, qui duas aut tres minas

≤page=364≥ Auferunt heris: turpe est esse tàm parùm vtiliter malum.

Pectus esse oportet boni, mali, iusti, iniusti capax.

[^25]Age, misceamus. Phuy. quàm pinguis est, atque ater liquor!

Phuymephitim: tamne est acheruns turpis? ô coenum! ô lutum!

Cumene quàm sapit hoc Nectar? manes teexpectant Eumene.

O poculum! ô ambrosia! ô vita Cleostratae! ô Toxili labor!

Benè est in abaco: abeo. Di facito redeat breui Eumenes.

## 26. ACTVS TERTIVS.

## 27. [^26]SCENA PRIMA.

EVMENES. CHARILAVS.

QVI temperatas colere nos aiunt plagas

Nugantur herclè, sole sub iniquo canis

Latratum patimur. Char. Frater, exuror siti

Fatisco totus. Eum. Hoc aestu potes caue.

Pleuresis instat. Char. Men’ enecari vis siti?

Eum. Sudoris paulum remitte. Char. Lapides sunt mihi

Tua dicta. Eum. Moneo, consilio vtere vt lubet.

≤page=365≥ Char. Facilè cùm valemus vtima aegrotis damus

Consilia, meo si lo sis aliter sentias.

Eum. Certè impetrem ex te ne frigidam nunc Laurias,

Plùs noceret quàm vinum. Char. Vel venenum me autumo

Sumpturum, si quis propinet, dum sitim leuet.

Eum. Curtum hercle compendium faxis & vitae, & sitis.

Tibi promus condus praestò est, quod bibas dabit.

Ego in conclaue recedo, positurus sedens

Sudorem, & aestum, mox vt sedaris sitim

Aduocabis, quò matrem salutemus insimul.

## 28. [^27]SCENA SECVNDA.

CHARILAVS.

PERGE quo lubet: illam curabo vt vbi sit, sciam.

Proh quantum tormentum faucibus adfert sitis!

Tui misereor, Tantale. quantò minùs fames

Vexat, pungítque stomachum? cyathum frigidae

Nunc auro contrà redemerim. Video abacum,

O si quid inibi lateat! ô faustum diem!

[^28]Εὕρηκα, εὕρηκα: mea vita, animo mi, mea rosa,

Siticulosum prolue ductim gutturem.

Ah, respiro tandem. Quàm gratum internos meat

Frigus per artus: iam penitùs nihil aestuo.

Meritò Deus Bacchus est, multa bona homini duit.

≤page=366≥ Quid istuc monstri est: sudo & tremo. Cor stringitur,

Genua laborant. heu caput. morior. heu cor. occidi.

## 29. [^29]SCENA TERTIA.

CRITIAS.

NESCIO quid hodie venerit in mentem Eumeni,

Vt venatum tam breuem vellet esse: vt se dabant

Initia, haud aliàs facilè futuru’ st ditior.

Aestus, & diuidiae reduxêre, nil laetum sapit.

Pegaso volante vectus reuenisset domum,

Si Bellerophon alipedis fecisses copiam.

Sed quis ille? Here surge, non decet iacere te,

Alius quietem torus dabit. Eia surge sis.

Quàm profundè dormit! vellam genas. Friget heu! riget.

Charilae surge. mortuo est similis quidem.

Charilae. non respondet. Charilae. Dii boni!

Occiditne? adeste, adeste, ferte opem. Eumenes,

Cleostrata, Toxile, properate, accurrite,

Cleostrata, Eumenes.\-\--

## 30. [^30]SCENA QVARTA.

TOXILVS. CRITIAS.

QVID tibi hic clamatio est?

Crit. Quandiu est cum vos quirito, iubilo? Tox. Quid est?

≤page=367≥ Crit. Charilaus. Tox. Quid Charilaus? Crit. Vide. Tox. Proh
Juppiter!

Heram Critia, heram properè. Crit. Nunquid & Eumenem?

Tox. Nil opus. in abditum secessit. Ah miser

Toxile, actum est, peristi. Vbi gladium inueniam, mihi

Quo pectus transuerberem? Charilae mi puer

Charilae tu me perdis, ego te perdidi.

Quid dicam? quid agam domina mox vbi venerit?

Eumene peccaui, culpa in auctorem redit,

Eumene poenas repetere à Toxilo incipis:

In rem malam abaci, canthari, vinum, scyphi.

O barathrum vbi tues? vt ego te vsurpem libens!

Charilae mi audin’? quid si de medico petam

Antidotum? nempe post mortem medicum aduocem.

Fors & vitae aliquid haeret in praecordiis.

Vt fraudes pateant tuae? Deliras Toxile,

Abi suspende te: non est alibi salus.

Quid si hâc domu profugio? Sed quo drapeta

Post idhac me vortam? fugâ fatebor me reum,

Et assequentur. Si facinus prior occupo,

Inclamo, accuso, obtrudo sycophantiam?

Scelere nemo se expedit nisi per maius scelus.

Claues sonant, domina adest, recedam ad parietem,

Speculabor extra teli iactum quid gerat?

Fors aliquâ parte Di facient placabilem.

## 31. ≤page=368≥ [^31]SCENA QVINTA.

LEOSTRATA. CRITIAS. TOXILVS.

VBI est? Crit. Incet, in sponda, ibi locauimus.

Cleo. Ah fili mi Charilae! Crit. Domina sustine.

Mi domina. adeste, ferte opem. Tox. Cleostrata.

Crit. Quàm vereor ne sequatur filium parens.

Tox. Nil metue, breue deliquium est, resurget integra.

Crit. Quid si familiam huc aduocem? Tox. Operam luseris,

Da spatium quò reueniat resumptis viribus.

Crit. At ego illud spatium vereor vt longum siet.

At at moueri incipit. Cleo. Charilae corculum.

Crit. Cordolium iure passa est quae cor perdidit.

Cleo. Ocelle mi. Crit. Nam extinctus parentem filius

Exhaeredem fecit luminis. Cleo. Animula mi.

Cric. Nempe animam nato infuderat mater suam.

Cleo. Ten’ perdidi Charilae. Crit. Non equidem: ille se.

Cleo. Fili mi. Crit. Quantu’ st tam citò orbari dolor?

Cleo. Vel redi Charilae, vel matrem tecum abripe.

Crit. Peccare poterit foeminae vecors furor.

≤page=369≥ Cleo. Tu mea spes, mea voluptus, meum suauium.

Cric. Non sola amasti mater, deliciae omnium

Guttas amoris expressisset ipso ab pumice.

Cleo. Quò me vertam orba, quid agam vidua luminis?

Quis te Deorum, mea vita, inuidit mihi?

Charilae digne matre meliori puer,

Vel nunquam datus, nunquam vel ereptus fores!

Crudele coelum, vota quid vertis mea?

En illud clarae columen speratum domus,

Hic ille auis facturus inuidiam nepos?

O Spes inanes! Lubrica ô vitae fides!

Et viuo superstes Charilao Cleostrata?

Crit. Meliora loquere, fac modum accipiat dolor.

Cleo. Critia, dolere & sapere non habitant simul.

Crit. Dolere, & poenitere saepe habitant simul.

Cleo. Quid matri poenitendum est rapto filio?

Crit. Quin potiùs, quod superest, quando nil superis puer

Infelix debet, ritè sepeliri iube.

Caeterùm sinistram disces fortunam pati.

Cleo. Egone te perdam? te mihi vllus auferat

Vespillo nate? quando frui superstite

Crudeles negarunt superi, ne mortuum inuide:

Sepeliet matrem, quisquis natum sepeliet.

Tox. Quem tu hîc tumulum: matrem lamentari sine,

Magnum est leuamen dolori in oculis lacrymae.

Cleo. Tune es hîc Toxile? Tox. Qui tuâ maceror moestitudine.

≤page=370≥ Cleo. Ah contrariam fortunam! Tox. Ferenda est gnauiter,

Et prouidendum quid rebus afflictis agas?

Cleo. Consilium exprome. Tox. Nil potes sola exequi,

Herus est de viam reuocandus si salua esse vis.

Cleo. Dictum sapienter. Critia, si me amas, abi,

Scis vbi moretur. Crit. In diatâ Phidippidis

Ni consilium mutauit. Cleo. Mone quantocyùs

Redeat: accidisse aliquòd quod eius praesentiam

Omnimodis requirat. Tox. Bene, aliquid, certum, caue

Dixeris, parentem miserum cruciares malè.

Crit. Operam fidelem spera. Cleo. Fraenetur recens

A stabulo quadrupes. Crit. Calcar faciet Pegasum

Quemcunque in sistam, nil moror, reducem puta.

## 32. [^32]SCENA SEXTA.

CLEOSTRATA. TOXILVS.

TVA illa sunt promissa, tuae artes Toxile,

Qui me perdidisti, spesque euertisti meas.

Tox. Quis ita ratione subductâ ad negotia

Fuit vnquam, quin casus aliquid apportet rei?

Cleo. Prouidendum fuerat. Tox. Sapiens consilium struit,

Vt sperat animus; quò eueniat diis in manu est.

≤page=371≥ Cleo. Rem benè gessisti. Tox. Sanè nollem hunc exitum,

Sed neque vllus facti praestare euentum potest.

Nec si malè cecidit, malum idcirco fuit.

Cleo. Philosophare occisâ re. Tox. Non faxo si queas

Mederi, nunc cùm non potes aequo animo feras.

Cleo. Dùm perit Charilaus, dùm triumphat Eumenes.

Tox. Et triumphat, qui inscio hanc propinanit necem.

Cleo. Eumenas? Tox. Jpsus ipsus Eumenes, qui te probâ

Specie infelicem lactat. Cleo. quid faris noui?

Tox. Quod vidi his oculis, poculum ipse sustulit,

In cyathum infudit. Cle. Istuc asserere audeas?

Tox. Etiam in tormentis. vidi, quid quaeris ampliùs?

Cleo. Parricida, soboles laestrygonum, stygia Eumenis.

Tox. Non est querelis tempus hoc natum tuis.

Cleo. Sed audi, culpâ semper peccatum hic tuâ est.

Nolui mortiferum venenum. Tox. Num tale attuli?

Monuerat ante medicus mortiferum fore

Ni pugilicè valeret, atque athleticè.

Annos praetergressus sexdecim. at fingas licet,

Filium non amasti Domina. Cleo. Quid ais furcifer?

Tox. Causam orbitatis esse quem cernis tuae

Fouere pergis, & culpae exoneras scelus:

Seruum in fidelem; vindica nati necem,

Eumenes Charilai manibus inferia cadat,

≤page=372≥ Hoc hoc parenta sanguine. Cleo. Perdam funditus

Patricidam tyrannum, semen vipereum occidat.

Tox. Si reddis quod meret, peribit per Iouem

Turpiùs, quàm si exhausisset Megarenses agros

Sorbendâ cicutâ. Ceo- Vitam restituis mihi,

Iam minùs est natum perdidisse, dum insimul

Alter ille pereat. Huc sis sacrilegum aduoca.

Tox. Sed hîc te domina, decet irae admoderarier:

Plùs nocet diu libratus ictus, quàm repens.

Caue illum subitâ opprimas excandescentiâ.

Cleo. Quidni? Tox. Quia furialis animus primulùm

Scelere calente cuncta dum vecors tremit,

Desperat, sicubi est suspicio periculi

Fuga vel gladio se se proripiet tibi.

Cleo. Quid opus est facto? Tox. Finge te facti insciam,

Placata, bona verba fare, & homini subline,

Vt dùm securum putat se, miserum nesciat,

Mox vbi herus redierit, prior aures occupa,

Et validè accusa, nati cadauer ingere:

Optio tibi ero, commodabo linguam, operam, manum.

Incipe, tuum hostem parricidii peragam reum.

Cleo. Commodè mones. i modo, patricidam aduoca. Tox. Tuum

Igitur curato officium, ego efficiam meum.

## 33. ≤page=373≥ [^33]SCENA SEPTIMA.

CLEOSTRATA.

BONO animo es Cleostrata, nescis quid vesper vehat.

Multis ruina beatitatis initium est.

Ita vita est hominum quasi cùm ludas tesseris,

Si illud quod maxime opus est iactu, non cadit,

Illud quod cecidit fortè, id arte vt corrigas.

Alicundè saltem reuixi, nam inimicum suis

Miseriis inuoluere, aliqua pars solatii est.

Vt excluso filio tam locupletem domum

Eumenes gubernet felix parricidio?

Quis credidisset tam dirum ausurum nefas?

Hoc morum grauitas: vitae hoc spondebat rigor?

Et iam post scelus Charilao infultet mortuo?

Vidente me? me viuâ ac superstite? ô probrum!

Non amas Charilaum, Cleostrata, si hoc pateris scolus.

Neuter haeres esto, quando esse Charilaus nequit.

Sed ellum, expecto quid animi hoc casu gerat.

## 34. [^34]SCENA OCTAVA.

EVMENES. CLEOSTRATA.

SIS salua mater. Cleo. Si mihi in mundo est salus.

Eum. Verus-ne ergà rumor fratris euulgat necem?

≤page=374≥ Cleo. Solus ignoras videlicet. Eum. Nam quid merear, vt

Fingam scire me quae velim non esse? Cleo. Falsa sum

Eumene. Eum. Quis te, mater, elusit? Cleo. Non debui

Tibi charum pignus credere. Eum. Hoc culpâ meâ,

Mater, euenisse ne autuma, ne per Iouem.

Cleo. Cuius ergò? Critiae? cui cùm loquitabar malè,

Ait periisse priusquàm limen tangeret

Charilaum, tecum rediisse venatu. Eum. Scio:

Sed domum reuersus sitibundum misi illicò

Qui peteret à promo siti aliquod remedium.

Ego me in conclaue abstrusi, vnde iam primùm exeo.

Cleo. Heu me, Charilaus poriit, & nullus auctor est.

Quin ipsum puerum dicitis hoc etiam mali

Fecisse: Iniquè comparatum semper est

Vt miseris addatur miseria. Eum. Non benè

Additur insonti, mater. Haud equidem sibi

Fuisse cladis causam contendo suae:

Esto quisquis fuit, hoc ago vt non esse me scias.

Cleo. Si fratrem, si me amabas, fili, ageres, nihil

Tuo vt comitatu peccaret incautus puer

Nunc autem hoc aestu, solum loquisse, hâc siti,

Nimis est incurium: liberè dico, Eumene

Peccasti. Eum. Ignosce mater, non animo malo,

≤page=395≥ Aut despiciente factum est securum dabas

Secessum hunc quod saepè tutus istuc feceram.

Cleo. Tea lauas atramento: cauendum est quotidie

Quod semel potest euenire. Eum. Mater, obsecro

Noxiam hanc remitte. Cleo. Facile me exoraueris,

Jnfectum esse quod factum est nequit, vt irata sim.

Tu mihi Charilaum, fili, repraesentes face

Ne tota peream. Eum. Faciam quod matri optimae

Morigerus debet filius, allaudabilem

In cunctis operam spondeo. Cleo. Abeamus Eumene,

Dominum manere reducem nos domi addecet.

Eum. Sequi me putato, mater, at fratri sine

Osculum dare raptim. Cleo. Dum mox adbites. Eum. Meam

Faxo ne culparis, mater, indiligentiam.

## 35. [^35]SCENA NONA.

EVMENIS.

MI frater, animae frater dimidium meae,

Jta me relinquis: Charilae frater, mel meum,

Audin’? responde fratri; te vocat Eumenes

Charilae: tu ille es quicum seria & ioca

Communicabam: mei amores, mea volup,

Quem participaui semper meis de gaudiis:

≤page=376≥ Quò recedis sine me frater? quid merui improbè

Vt comitem dedigneris? ô atrum diem!

O tristem venatum! mors te incautum excipit

Pauidos sectantem lepusculos. Haec est fides

Somniorum, Morpheus haec mihi praedixerat.

Hâc noctu in somnis visus sum tuerier

Serpentem linguâ exertâ, squamis horridis,

Multo implicaret qui Charilaum volumine.

Lugebam: at alter in me ex aduerso irruit,

Saeuior fraterno: timidus exclamo; fugit

Desubitò somnus, liber euasi necem;

Sed praefocari te frater siui impiè,

Quem ferre decuit veneno pectus obuium.

Haec tu ridebas quae mihi flenda perpetim.

Et nunc desertus viuam, languebit Eumenes

Vnâ tumulatus parte, superstes alterâ.

Vale anime, in quaestione ne Matri siem

Abire cogor. Valete ocelli, genae, manus.

Charilae nondum dico supremum vale,

Eluam te lacrymis vbi reuenerit pater.

## 36. ≤page=377≥ ACTVS QVARTVS.

## 37. [^36]SCENA PRIMA.

SOSIPATER. CLEOSTRATA. CALLICLES. CRITIAS. HIPPIAS.

STITI me ruducem, mox vt reuocasti, mea,

Quid est cur me praesentem velis? Cleo. Quod non velis.

Sol. Eloquere, quanquam inuitus fratrem distuli,

Calliclem reuexi: tamen operae pretium est tibi

Obsequentem fuisse. Cleo. Si tua te potiùs mouent,

Quàm damna aliena. Sos. Loquere sodes, enicas.

Cleo. Torus ille loquitur, vise, dispesce plagulas.

Sos. Puerum excitate, somnus istic non placet,

Nocturnam quietem intercipit, caput grauat:

Hoc fuit cur abeuntem reuocares? Cleo. Heu miser,

Nescis vaenire te: somnum istunc quem vides

Ferreus est. Sol. Melius ominare Cleostrata.

Cleo. Ah fili, mors mihi aeternum ted eripit!

Sos. Quid agis? quo ruis? quid te istoc excrucias modo?

≤page=378≥ Crit. Aequum est sic facere vitâ Charilaus vacat.

Sos. Vacat? somniatis. Cric. Reuersus venatu domum

Incidi in iacentem; exsilierat dextrà scyphus,

Pauimentum vdis nigricabat guttulis.

Sos. Dormióne, an vigilans somnio? Charilae mi

Potin’ vt occideris? fili, patrem liqueris?

Call. Verúm-ne loqueris Critia: Crit. Sic me dii iuuent;

Hoc solo iacebat, cerne vitri fragmina,

Humentia etiam strata, tellure extuli,

Et succollante Toxilo in thalamum dedi.

Sos. Breuis voluptas nate, praecox gaudium,

Quas mihi tecum spes eripis? quantum decus?

Men’ genuisse vt esset quem tam miserè perderem?

Call. Quin priùs monebas, leuior vt dolor foret?

Crit, Fuit hoc herile imperium, ne luctus rapens

Inopinò amantis pectus obrueret patris.

Sos. Crudele coelum; quid istic meruit innocens?

Deliciae amicorum, amor parentum, spes domus?

Charilae tibi-ne parca, an inuidit mihi?

Cruenta Lachesis cum parcis, saeuis magis:

Quàm multos vno dira perimis vulnere!

Quin totam eâdem ruinâ pessundas domum?

Quid patrem linquis filio superstitem?

Cleo. Charilae flauum quae tibi crinem manus

≤page=379≥ Secuit ab orco? Sos. Nam quis hoc ausus nefas?

Cleo. Satis est misorum esse, ne quaere vnde sis miser.

Sos. Qui periit Critia? Crit. Arbitror veneno. Cleo. Toxico.

Sos. Quis dedit? Crit. Quaesieris ex domina; ex me nescies.

Cleo. Quem minimè reris, quique minimè debuit.

Sos. Medicùs-ne domni nuper adiunctus mea?

Cleo. Familiare malum est. Sos. Egon’ pestem vt foueam sinu?

Vos famuli viperea capita excipiam domo

Meos parricidae vt natos eatis perditum?

Hipp. Spectamen mihi id est qui tuo lateri comes

Semper haesi quasi pellionis supellex proximus,

Sic tua iussa exequor, & sedatè seruio.

Crit. Priùs lethali poculo eluerat sitim

Quam lacaenas stabulo reddidi ex agris canes.

Sos. Ecquid Charilaum curae credideram tua

Labes herilis: CIeo. Absiste, seruorum fidem

Habeo exploratam, nam quid hâc sperent nece?

Nemo frustrà peccat, quid non audet cupiditas?

Sos. O coelum! ô terra! ô maria Neptuni! Eumene

Dierectum caput, has mihi turbellas excites?

Call. Meliora patrue, dolori opus admoderarier:

Si quid cognatum noui, non est conscius

≤page=380≥ Tam infandi sceleris, alium indicat Cleostrata.

Sos. Euge vxor, hominem nuncupa, cui mox suum

Mutasso nomen: ni si me meamque iniuriam

Pulcrè vltus fuero, non is sum qui sum herculè.

Cleo. Amas perire, quae facta nolis, scire vis.

Tu calamitatis causa es, Charilaum tuae

Opes perdiderunt: quanquam duobus sat fuit,

Tamen cohaeredem vel ex libellâ non sinit

Auarities nefanda. Sosl. Sic est, Eumenes

Domum interfecit omnem vitâ & lumine.

Call. Eloquere amabo clariùs Cleostrata.

Cleo. Nihil addo, plus scire oportet matrem, quàm loqui.

Rem gestam, vt vngues, Toxilus tenet, hunc roga.

Sos. Accite properè Toxilum. Cleo. Js erat hero suo

Seruus multùm fidelis, agebat strenuè

Ne quid detrimenti caperet: at mors cautior

Centum hominum vigilantum oculos facile eluserit.

Sos. Ab vnguiculis expertus sum hominem prouidum,

Si minùs rixarum moueret. Call. Eccum quem petis.

## 38. ≤page=381≥ [^37]SCENA SECVNDA.

SOSIPATER. TOXILVS. CLEOSTRATA.

TOXILE si quâ re vnquàm probasti seruientiam

Faciet hodiernus istic animi tui exemplum dies.

Tox. Di faxint ne me modò minùs vtibilem putes, here,

Quàm consueui ex quo tibi seruitutem seruio.

Nisi exprobrarem facta quae feci fideliter,

Eatibi in mentem reducerem. Sos. Parce, commemini satis:

Haec ad libertatem via est, non illae artes malae.

Gnarum ex ignaro si facies, te hodie mittam manu.

Scis mihi filium periisse Charilaum. Tox. Heu herum meum!

Sol. Ne fleueris, acerbiùs mihi dolet, quàm tibi. Tox. Qui tuum,

Qui dominae, meum, & Charilai doleo, dolores quattuor.

Sos. Audio uenenum bibisse. Tox. Sic est. Sos. Quis dedit? indica.

Tox. Non est boni serui aliquid ad miserias addere

Heriles; quod fors tulit suadeo hoc patienter feras.

Vltra nil quaesieris. Sos. Certum est scire auctorem mali.

Tox. Here, scis in malis, caeterâque vitâ vtile esse, ne quid nimis.

≤page=382≥ Sos. Non loqueris quod iubeo. Tox. Nescio. Sos. Quis Charilao
necem

Pararit: Tox. Nascio. Sos. Quis Toxicum propinarit? Tox. Nescio.

Sos. At te mox scio vinciendum, vlmeisque scribendum stilis

Donec foratus vndique inscendas crucem, scio.

Tox. Tuus sum. Sos. Longam ex te faciundam litteram scio.

Tox. Tuus sum. Cleo. Quid morare? nuper scisse te scio.

Tox. At inde domina bibi lethen, ita quod vidi nescio.

Sos. Vidisti, & nescis periure: Tox. Si scirem periurus forem.

Sos. Face quod iuberis, nisi emis maximam messem mali.

Tox. Egon’ vt te prodam sancta fides, iusiurandum Iouis?

Sos. Fidem obligasti primulùm mihi, hanc reddi volo.

Tox. Aequum postulares bonúmque si non iurassem Deos.

Sos. Seruos heris esse obsequentes di semper iubent.

Tox. Este testes superi, coactus loquor. Tamen here, per Jouem,

Permitte silere, nulla est seruo libertas minor.

So. Meo arbitratu loqui te iubeo, qui meus sies

Tox. Nunc enim scio me seruum esse, cui lingua etiam seruiat.

Sos. Age cuncta paucis expedi. Quis natum perdidit?

≤page=383≥ Tox. Qui tuus est natus. Sos. Dic fuisse, nam si viuo vel

Hâc manu hodiè animam exuet. Quomodo egit? Tox. Puero poculum

Incauto sitienti obtulit: is nil veritus, ebibit.

Sos. Non adegit? Tox. Quem feruidâ sciebat enectum siti.

Sos. Quid tùm autem? Tox. Subitò recessit, quasi iam certus funeris

Ferrum in vulnere liquisset. Sos. Vidisti? Tox. Ambobus meis

His oculis vidi. Sos. Tene suspicatur conscium?

Tox. Hoc est quo miser discrucior. Cleo. Es bono animo Toxile.

Tos. Nam vbi se deprensum sensit, me aliorsùm auexit, & Deos

Adiurare omnes coegit ne indicarem, plurimam

Pollicitus silentio mercedem. Verùm par fuit

Jre obed potiori, linguâ iuraui, mentem gero

Iniuratam. Nunc per caput ted obtestor tuum.

Indicem me fuisse nesciat. Sos. Quidni igitur si neget?

Tox. Et negabit: enim quem solum vidisse autumat, dolos,

Vinculis iurisiurandi sanctis adstrictum tenet.

CIeo. Audendum est si verum narrasti, pone sis metum:

Confidas oportet praesenti obiicere, vel falsus es.

Tox. Neque diuini, neque humani mihi quicquam accreduas.

Si sum elocutus perperam. Iuppiter, Iuno, Ceres,

Mars, Sol, Saturnus, Minerua, Castores, Venus, Hercules,

≤page=384≥ Si mentior sacrum faxint, & intestabilem.

Iube torqueri, in equuleo, in morte istuc occinam,

Qui homo pro veritate, & fide perbitat, non interit.

Cleo. Securitatem demus censeo. Sos. Quis noceat tibi

Me inuito? Tox. Patroni saluete. Cleo. Nil moramur istiusmodi

Clientes. Sos. Abi, si sapis mussitabis Tox. Quid prosit loqui?

Sos. Tu verò vxor Eumenem face ad me veniat Cleo. Vt iubes.

Sol. Ab eo factum extorquebo. Tox. Potiùs rupem moueris. \[\<
extroquebo\]

Sos. Simplex adolescentia est. Tox. Si est innocens. Sos. Ite, hoc agam.

## 39. [^38]SCENA TERTIA.

CALLICLES. SOSIPATER.

NIMIA mira mihi videntur haec cùm cogito,

Vix à me impetro vt credam esse flagitium Eumenis.

Sol. Erat hoc senectae debitum meae, vt viperam

Sinu alerem quae viscera mihi corroderet?

Quis putasset haec mala me impendere à filio?

Call. Fortunatum omnes Eumeno te vno praedicant,

Filios inspicere tanquam in speculum in vitam ipsius

≤page=383≥ Iubent, atque ex eo sumere exemplum sibi.

Sos. Crudele est aurum, multa consuadet mala

Callicle, frater omnis hostis est, quiqui volet

Herciscundae haereditatis fieri particeps.

Call. Nunc quò me vertam? Doleo Charilai necem:

Eumenis periclum: Patris, heu morte opprimor.

Nunquam veniet incomitatum infortunium,

Longa est malorum catena quam miseri trahunt.

Sol. Ast ego qui meorum posthâc solus sum meus,

Fratre & liberis orbatus, heu frustrà pater,

Quis me hodiè viuit hominum infortunatior?

Call. Per Deos ted oro, si affinis est culpa Eumenes,

Ignosce patrue; priùs omnia experirier

Patrem decet, quàm perimere natum Supplicî

Paulùm pro magno peccato satis est patri.

Sos. Omitte rogare, si reùs est, leges feret.

Nolo iniustus esse vt sim pater. Vulpes cicur

Si mihi sit quae gallinas voret, quamuis amem,

Et faciam delicias, tamen eiiciam domo.

## 40. [^39]SCENA QVARTA.

EVMENES. SOSIPATER. CALLICLES \[\< SOSIPARER\]

SALVVS redieris genitor. Sos. Men’ rediisse gaudes?

Eum. Siquidem te causa reuocasset alia. Sos. Tibi credo.

≤page=386≥ Haec autem cùm me extremùm salutares iubebam?

Eum. Fateor, mea aliquid incuria peccauit. Sos. Euge.

Eum. Quandiù mecum fuit, incommodi nil apprehendit.

Sol. Tuo suasu non potauit: Eum. Nam siti vri

Affirmabat, hoc dedi animo non maleuolente

Consilium. Sos. Nempe testes sunt animi tui Dî

Hominésque. Eum. Parce quod praeter animum accidit. Sos. Ne

Roga: non placent qui cùm malefecerint, precantur.

Eum. Matrem exoraui, ne mihi te implacabilem fac:

Sos. Scio, misericordia animus foemineus: remittat,

De me videro. Nunc aliud quod requiro fare.

Eum. Tuo arbitratu. Sos. Si quid mentibere. Eum. Non sueui,

Scelus istud foret. Call. Ab, numerò pius es patruelis.

Sos. Callicle secede. Fratrem amasti? Eum. Plùs meipso.

Sos. Etiamne me? Eum. Superi, miserum me cùm parenti

Optimo dubius adhuc amor est filii obsequentis.

Sos. Quid autem meam vxorem tibi nouerca quae sit?

Eum. A quâ me amari sentio plus quàm priuignum.

Sos. Eius ille seruus quem querebaris molestum,

≤page=387≥ Mutauit mores? Eum. Qui, pater mi? Toxilus-ne?

Sos. Quem domo riectum cupiebas. Eum. Esse turbulento

Non licuit ex quo discesseras. Sos. Illum es allocutus?

Eum. Semel quod sciam. Sos. Morte fraternâ mearum

Solus haeres opum mansisti. Eum. Haeredium minus sit,

Quin totum valeat, dum redeat frater superstes.

Sol. Optare facile est, quod scias nunquàm futurum.

Ne spera, nil tibi sero, nil meto. Eum. Quid nefandè

Feci vt me pater exhaeredem iubeas manere?

Sos. Tactus est: vt ad istud verbum exhorruit! Penates

Tuo impiatos scelere, poenâ idem expiabis

Caput execrandum. Eum. Quid ais pater? Sos. Aio molestè

Quod feras, sed illicita qui tentat haud meretur

Gaudere licitis. Eum. Vnde suspicio tibi ista?

Quis sycophantiis os tibi subleuit audax?

Sos. Puerum innocentem! quàm blanditer palpatur. Eia

Exue mihi hanc pietatis laruam parricida.

Patuêre tandem fraudes, mens est aperiunda.

Eum. Per tuum caput, genitor, nescio quae dicta dicis.

Sos. Exue inquam fucum hunc, non mentibere mihi plura.

Impero, qui patertibi sum, responde rogatus.

≤page=388≥ Eum. Tuum est imperare, labor obsequii me penes sit,

Vnum oro dum imperas, dum obsequor, animum remitte.

Sos. Quis tibi meâ parricidium in domo suasit?

Eum. Alieno suasu nihil egi. Sos. Quod sponte peccas

Peior es. Eum. Nam quid peccaui: Sos. Consule hoc cadauer,

Hîc tuum scelus est, meúsque luctus. Eum. Per Tonantem

Iouem, per quicquid coelo diuûm est, innocens sum.

Egon’ vt fraterno polluerim manus cruore?

Hominum delicias, sanguinis tui portionem,

Meos amores occiderim? Tuus hoc patrarit

Eumenes? Sol. Te meum ne dic, non sum pater parricidae.

Eum. Deos hominésque testor, non sum reus. Sos. Peierato

Quàm voles, qui patrem perdere, qui perimere fratrem

In animum induxit, prope est vt Deûm numen lacessat.

Eum. Quis te hâc fefellit calumniâ: Sos. Te spes fefellit

Sacrilege: sperabas scelus hoc impune ferre,

Homines latere conscios. Dii non tulerunt:

Absconde fraudes parietibus, solitudine, antris,

Neptuni abyssis, tenebroso Plutonis orco,

Est Deus quo malefacta cernat oculo perspicace.

≤page=389≥ Eum. Vera sunt quae dicis. Sos. Quid negas ergo? Eum. Me reum
esse.

Sos. Arbitrarium non est quod sciam factum, negare.

Eum. Non mentibor quae non feci fecisse. Sos. Fratri

Reduci lethiferum cantharum non obtulisti?

Sitientem incitasti? in conclaue fugisti, venenum

Dum perbiberet? introrsùm cubiculum oppessulasti?

Haec negato sodes. Eum. Feci fateor quod qui anhelat,

Qui madet sudore totus, reliqua ignore prorsùm.

Sos. Scio & de veneno, quod ac conclaui faeteris,

Idem oculus vtrumque vidit. Eum. Scire ardeo quis ille

Sit oculus. Sos. Cui tu linguam periure alligaras.

Eum. Potin’ vt meus huc citetur accusator? Call. Aequum

Postulat vin’ aduocem familiarem? Sos. Caue sis.

Eum. Sentio nunc demùm quid agatur; me perdidisti

Toxile. Sos. Nunc demùm vera dicis, acu attigisti.

Eum. Quid contechnatus in me impurus sycophanta?

Sos. Quod vidit, quod iuratum coëgeras silere.

Eum. Illi quod iuret, tibi quod credas, mihi quod negem, aequi

Omnibus in manu est. Sos. Perge, perge, frontem perfricate

≤page=390≥ Cùm te argumentis mox omnibus irretitum tenebit.

Eum. Non vereor te iudice offucias det veritati.

Sos. Me iam hinc patrem obliuiscere, iudicem intuere.

Si reus es, quod etiam timeo, quod esse noui,

Occidisti. Call. Patrue parce senectam filiorum

Sanguine cruentare, si quod scelus est, expiabo

Spontaneâ morte: vicarium face patrueli

Nam patre erepto quid moror in viuis superstes?

Sos. Dixi antè patrem tibi futurum Sosipatrum;

Invicem succedes Cumeni, pro meo te adopto,

Ium nunc haeredem cerae te meae videbunt.

Perge tu aurum sitire consiliarium malorum.

Cast. Nimis est quod animum mihi paternum polliceris,

Alienas opes non interuerto. Sos. Filium te

Non alionum autumato: hic parricida alienus esto.

Eum. Gaudeo cum bono bene facis; fortunas opésque

Perire, patior, nulla dùm virtus recedat

Animo: quodcunque tristius minentur astra,

Salus omnis destituat; infelix, fugatus,

Eumenes ero Sosipatri. Sos. Natus indignus parente.

Eum. Pater eheu fateor, sed sceleris nullius auctor.

Innocentia non leue remedium est infortuniorum,

Mala agere, miseria est, non mala pati: scelestum

Infamia non facit. Sos. Hanc philosophiam occines Charonti.

## 41. ≤page=391≥ [^40]SCENA QVARTA.



PHIDIPPIDES. NICOBVLVS. CALLICLES. SOSIPATER. EVMEMES.

TIBI tuisque postliminio redditus, Deis

Gratulare, quamvidos domum Sosipatri fratris. est.

Nicob. Tandem supremis opibus me luppiter saluum cupis

Faucibus latronum ereptum, florentem, integrum,

Nisi mihi periissos filius. Callicle vbi es? Callicle.

Quin meam pro tuâ vitam dedi? Call. Dii boni quid audio?

Quid video? Pater mi. Nic. Tune es fili? salue Callicle.

Sos. Nicobule salue. Nic. Dormióne, an vigilans somnio?

Sis saluus frater, Eumene salue. Call. Vt redis pater

Insperate, impronise? Nic. Quàm te saluom gaudeo

Anime mi: frater satin’ salua omnia: quis te Calliole

Deus huc aduexit? Quis te genius orci faucibus

Eripuit, mihíque benignus vitam restituit meam?

Nic. Huc regredior magnis, per Jouem, defunctus periculis.

Sos. Quem credebamus vitam exuisse praedonum manu.

Iam tibi tumulande noster impendebatur labor:

≤page=392≥ Hâc fini domo festinus exteram, tibi quas vides

Ocreas igduoram: cùm mutata sors est, gaudeo.

Nic. Tamen, haec inanis opera non est, quae ostentat animum.

Gratia est. quod facere volueris, quod non feceris, bona

Fortuna: Call. Quomodo Tàm truces euasisti manus?

Nic. Horreo meminisse, víxque me ereptum credo mihi.

Iàm praedo in iugulum gladium dimissurus, brachium

Acriter torquebat, cùm inter vlulatus furentium

Vox, vnde, incertum, audita, ne feri commilito.

Call. Vox fuit Euandri, is teque, méque seruavit, pater.

Nic. Et certè aliorsum teta se effudit in illum cohors,

Et frustillatim mille ictibus distulêre. Call. Proh caput.

Fidum qui vitam herilem morte seruauit suâ!

Eum. O fides, periisti, cum istoc homine, iam seruos heri

Patimur infideles. Sol. Siquidem mibi voluptatem eripis,

Eumene, serenum fieri per tuum haud licet scelus.

Eum. Per me equidem licet, genitor, si perserui sycophantias.

Nic. Quid quereris? laetam mihi frontem exporrige, si te coquit

Aliquid diuidiae, fors leuasso. Hilaris hilares volo.

≤page=393≥ Sol. Ah frater, absque vno esset, laetus & felix forem.

Phid. Nam quod perculisti plaustrum? quid tibi coelum negat?

Sos. Quod antè dederat. Nic. Fratrem recuperasti. Sos. Gaudeo.

Nic. Habes valentem, strenuam prolem. Sos. Heu, frater, habui.

Nic. Eumene, quid actum est? Eum. Patrue pessimum à seruo scelus.

Sos. Dic à te; sic fit, vbi fraudes deprehensas sentiunt

In alios deonerant. Quin esse quod dicis velim.

Eum. Aliquando dies probabit, vereor vt serò pater.

Phid. Eloquere apertè, quid istuc est negotii?: Sol. Impium

Hercle & furiosum facinus, diduce has lecti plagas.

Phid. Di vestram fidem! Charilaus dormit, an exanimis iacet?

Vbi hoc indeptus malum? venando forte an illum aper

Dente transfixit? Sos. Aprum inuenit domi. Phid. Quà vulnus intulit?

Sos. Quà solet vita ingredi. Phid. Charilae tuorum corculum,

Spes domus, quis te nobis, quis patriae inuidit Deus?

Sos. Hic liuor hominum totus est, non Deûm Phidippide;

Non bene accusamus Deos vbi quid fecimus malè.

≤page=394≥ Phid. Propalate auctorem: per martis frameam, hominem
insequar,

Qui qui erit, fugerit iunctis quadrigis, & Pegaso licet:

Vobis amici meum armatur latus; ensis militat.

Sol. Amplector animum beneuolentem: sed hoc nil est opus

Studio, qui foueo pestem hanc intimo domus sinu.

Nic. Quis ausus damnosissimam hanc rem? Call. Toxico ferunt

Periisse. Eum. Crede & Toxilo. Sos. Quidni illi creduim?

Qui tuum flagitium enunciauit imperio meo,

Iureiurando etiam vinctus tuo. Eum. Proh sublestam fidem

Hominis periuri! Sol. Lingna serui quod iuret, meus

Arbitratu’ st. Nic. Herclè dirum & capital fecisti Eumene,

Quem neque miseritum est fratris blandi aetatula, neque

Pii parentis, cui annos ante canitiem imperas.

Et vitae matrem saturas, & fenio imples familiam.

Nam quo Charilaus istam meruit perniciem miser?

Eum. Patrue, necesse est commeruisse me culpam scias

Priusquam loquiteris: quamdiu dico? non sum reus.

Sos. Haec postea certius modò in tectum succedite

Vt labori quietem detis. Nic. Amiciter imperas, praei.

Sos. Omnia parata serui, Philandrum Toxilus aduoces.

## 42. ≤page=395≥ [^41]SCENA SEXTA.

EVMENES.

QVID hoc moliaris tempore, quidve capias consilî

Eumene: actum est, duram seruus in te procudit fabam.

Non ipsa salus me seruet, ita noui ingenium patris.

Sumnè ego mortalium quotquot sunt occisissimus?

Egon’ vt praeda sim mancipii sutelis periurissimi?

O sancta terris profuga, recepta coelo Veritas,

Si Deus est vllus qui quae facimus auditque & videt,

Ted oro, supplex, numen inuoco & obtestor tuum,

Miserere insontis: parricida sycophantias

Depala amnibus, irato patri, in concione, omni poplo.

Ferreumne regnum semper viuetur vbi sanctitas,

Probitas, fides, innocentia obruantur calumniis?

Nequitia superet? bonis malè fiat, non bonis benè?

Hâc aetate? hoc genere? his moribus? paternâ operâ occidam?

## 43. [^42]SCENA SEPTIMA.

CALLICLES. TOXILVS.

QVAESO etiam Toxile. Tox. Frustrà es. Call. Herus est. Tox. Qui fuit.

Call. Nimium iracundus es, & superbus Toxile.

Tox. Non inspicis te cùm dicis malè alteri?

Call. Seruum hominem suas iras prosequi sic non deces.

≤page=396≥ Tox. Te qui nobilis es, fidem seruorum non decet

Interuortere: heris seruitutem seruio

Probam, fidelem: morem praegigni malum

Nolo ex me, seruus vt ego herili filio

Jn peccato adiutor, in paternâ iniuriâ

Auxilio fiam. Call. Pasce linguam, aliud nihil

Porrò adiutassis. Tox. Qui celat, quasi qui adiuuat,

Call. Quaeso inquam. Tox. Frustra inquam ei: admedicum curro, ne attine.

## 44. [^43]SCENA OCTAVA.

CALLICLES. EVMENES.

FASTIDIOSVS sat hic quidem est, & arrogans

Qui neque te vult Eumene colloqui. scelus viri.

Eum. Sine, sic sunt seruorum ingenia; vinum bonum

Ferre possunt, bonam fortunam non possunt, ità

Felicitate mox fiunt suâ ebrii.

Call. Quam do illanc tibi salutis clusit ianuam,

Patruelem amantem si tui facis arbitrum

Pericli, patria supplex ad genua accide,

Agnosce crimen, lacrymis culpam elue.

Saepe etiam hostilis fletibus cessit rigor.

Supplici puellae parcit iratus leo.

Eum. Egone vt innocentiam praesidium meum abdicem?

Aliena vt in me scelera deriuem iubes?

≤page=397≥ Call. Demuta mentem, negare ne obstina, est pater,

Tu modò vnigenitus, saeuire non potest diù

Natura, tuis nostras adiungemus preces.

A Manlio vitam sic impetrares barbaro.

Eum. Pluris est mihi animus insons quam centumuiri

Aduocati, deprecatores: habeant rei,

Habeant periuri haec aux ilia quae nil moror.

Call. Non placet tam malis in rebus haec constantia:

Tempori fac cedas, patere te exorarier:

Finge te insontem, oportet istuc agnoscas tamen,

Vt asperatam patris iram mitiges.

Eum. Callicle, nil fingo, testor quicquid est Deûm.

Quid autem oportet? suades mentiri in caput

Meósque mores? non faciam, non si secet

Membratim corpus, vox in tormentis erit

Non feci: euulsa lingua, dissectum caput

Constanter sonabit, non feci, non sum reus.

Call. O si aliquà possem crimen in me auertere,

Fidem Sosipatro facere me caedis reum

Huius esse, capite quò tuum redimam meo!

Eum. Patruelis, fateor, amore me saucias tuo.

Potin’ autem parricidam tu me vt autumes?

Sic tibi sum notus? at cur me accusant, necen

Hanc intulisse? meas opes vt augeam

Solus haeres? tanta vecordia cuiquam vt siet

Innata, malis vt gaudeant, atque fratris ex

Incommodis sua vt concinnent commoda?

Cal. Dicis aptè, sed quid si praeualet calumnia?

≤page=398≥ Eum. Callicle, moriemur. Call. Eumene. Eum. Mors non erit

Misera innocenti. Call. Minùs vtinam pius fores

Aut magis felix! Eum. Quid, perire mauelles reum?

Call. Non equidem; at isti congruam innocentia

Felicitatem: indignum est insontem mori.

Eum. Turpe non est: animus probro si vacat, sat est benè.

## 45. [^44]SCENA NONA.

PHILANDER. TOXILVS. CALLICLES. EVMENES.

AIN’ tu reuixisse Nicobulum: Tox. Aio. Phil. Domi esse

Vestra? Tox. Aio. Phil. Saluum magnis creptum periclis?

Tox. Aio. Phil. Maximo vocare me opere, me manere?

Tox. Aio. Phil. Festiuam hanc toti familia diem esse?

Tox. Non aio. Phil. Cuncta cantu & symphonia sonare?

Tox. Neque istud aio. Phil. Iam tu mihi aius es molestus.

Tox. Neque istud aio. Phil. Callicle aiunt Nicobulum

Parentem tuum reuertisse. Call. Sic est, qui tibi ire

Me iubet aduortùm. Phil. Nimis benmolè fecit hercle.

≤page=399≥ Quid ergo moramur, domum succedite diis secundis.

Eumene quid hic caperatâ fronte es vultuosus?

Laeta laetum poscit hora, vin’ tectum petamus?

Eum. Licet. Phil. Permitte manu deducam. Eum. Quò lubebit.

Tox. Frustrà hercle medicus manum prendit, aeger è propinquo

Morsem spectat: non Aesculapius ipse sanet

Cum totâ suà barba, ita pulsus arteriam reliquit.

## 46. ACTVS QVINTVS.

## 47. [^45]SCENA PRIMA.

SOSIPARER. NICOBVLVS. EVMENES. PHIDIPPIDES. PHIILANDER.

MVLTIMODIS meditatus egomet cum animo meo

Sapientiorem autumo liberos qui non habet,

Quàm qui habet. Nam liberis haec comitari solent

Mala & molesta, cura, timor, ineptiae,

Suauiationes, munditiae, elegantiae,

Multiloquium, labor, aegritudo, cupiditas,

Auiditas. Nasci, lactere, loqui, crescere,

Excedere ex ephoebis, fieri puberem,

Omnia patri metus sunt. Inter haec caput

Puerile & improuidum quanta impendent mala!

Sed folia cadunt, praeut cùm venit adolescentia,

≤page=400≥ Cùm nondum est aetas in magisterio sui,

Non fert alienum: cùm vereri perdidit;

Tùm enim arbores parentes in miseros cadunt.

Ignosce patria, Deûm testor atque hominum fidem,

Filium educaram rectum ad ingenium bonum,

Qui populi honorem priùs caperet suffragio

Quam magistri desineret esse dicto obediens.

Sed illum multa perdidit assentatio.

Dum pudicus, dum modestus, dum dicitur pius,

Paedagogum remitto, speculari illum me pudet,

Matrem nouercam non pluris fungo facit,

Tandem propter hanc meam periit fiduciam.

Eum. Vitam inculpatam, genitor. Sos. Etiam loquere tu,

Qui si decem habeas linguas, mutum esse addecet:

Non nego fuisse te olim sapientem, probum,

Ni fucum semper facies ingenua dedit.

Sed exulasse hos mores hoc facto arguo.

At experiere quàm sit meliùs, dulcius

Virtutem amare, quàm facere facta quae facis,

Quibus me, téque vnà, amicos, affines tuos

Tuâ infamiâ fecisti ludificabiles.

Nunc vos amici patriae obtestatur salus

Hâcce statuatis vt causâ aequúmque & bonum.

Nil veniae detis, nil gratiae: abiuro, abnego

Meum esse hunc gnatum, qui scelus hoc ausus siet.

Illum ego publicae suluti deuoueo reum,

Ne si hoc impune faxit, perdat patriam

Natu grandior, tumultu, rapinis, caedibus.

Cui parcet externo qui rudimentum in domo

Posuit paternâ? Nicobule per Deos

≤page=491≥ Familiares, per optimi manes patris,

Causam huius nepotis duce qua soles fide.

Jam nunc haeredem Calliclem edico tuum;

Vbi monstro hoc liber solus explebo dies

Senio & dolori relictus perpetuum in modum.

Nic. Frater, si dubitem vtra conditio sit pensior

Eumenem viuere, an opibus ditari Calliclem

Quid est cur sim Nicobulus? paupertas mihi

Liberísque meis aeterna priùs sit, quàm ex tuo

Vel ramentâ, ditescamus infortunio.

Nunc autem paternum recipe animum, placabilem

Juueni misello, parte quem exemptum tui

Mundo dedisti delicias coeli & soli.

Sol. Nicobule si frater es, faxis te patruum

Meo huic filio nepotum perditissumo.

Phid. Saeuire quid profuerit? Charilaus occidit

Seu pereat, seu viuat Eumenes: curas malè

Dolore dolorem. Sos. Curo vulnus publicum,

Secanda ferro membra quae inuasit lues.

Syncera morbo ne pars accedat comes.

Pium est sic impium esse. Quàm verè loquor

Philander? Phil. Tuâ vt dignum est fide ac sapientiâ.

Acerbum est natis orbari, at plenum aleae

Patriae fouere pestem, quae quondam tuum

Jngrata, rebellis mergat exitio genus.

Tunc est timenda serpens cùm impleuit sinum.

Cane tamen ne quo praeceps impellat rigor,

Ne pecces in re capitali & filii, & tuâ,

Aliàs qui tardè saeuiunt sapiunt magis.

≤page=402≥ Sos. Eapropter istuc vos coëgerunt dii

Vt crimen, vtque supplicium arbitremini:

Si reus est, pereat; liber esto, si innocens.

Nic. Est quod remotis te velim frater arbitris.

Sof. Tuo arbitratu. Nic. Publicus hic rigor placet:

Populum paterna delectat seueritas.

Sed amabo fratri frater consilium explica,

Animum aperi: veréne perditum voles

Eumenem, saluari si potest, etiam reus?

Sos. Non sum bilinguis quasi proserpens bestia,

Dico, frater, dico ex animi mei sententiâ,

Pereat, nec oculos vnquam funestet meos.

Nic. Etiam alloqui, videre moriturum negas?

Sos. Ne sancta legum iura, quid damni ferant,

Ne lacrymis vincar. Nicobule si me amas,

Exue sis istanc pietatem praeposteram,

Da patriae, da legibus, quod tuà dignum est fide.

Nic. Oculos tuos, vitam tuam, cor tuum Eumenem

Perdere vt sustineas? Sos. Fateor amaui filium,

Sed publica animum potiùs percellit salus.

Eum. Pater. Sos. Ah fili amoris te facio testem mei.

Eum. Amorem, pater, restitui quem potis fui.

Sol. Non haec malefacta reposuisses improbe.

≤page=403≥ Eum. Pater non feci. Sos. Verum hic euincet dies.

Eum. Non feci. Sos. Sic es nactus quem derideas?

Eum. Non feci, pater. Sos. Pars venia est culpam agnoscere.

Eum. Per sanctum patris nomen, per patrios Deos,

Per iura naturae, per tuum obtestor caput.

Sos. Haec tu profana scelere fecisti tuo.

Eum. Vnum oro. Sos. Fuit, ex me cùm impetrares omnia.

Eum. Eumenes tuus te. Sos. Ne quicquam spera reus.

Eum. Cognosce causam hanc, filii iudex sede.

Nic. Nil potuit à te postulare mitius,

Aequum est quod orat, saltem hoc exoret sine.

Sol. Facilem parentis sperat arbitrio fugam:

Non sic ne quid erres; improbis durum & graus

Nomen est paternum filiis. Factum negas,

Si verè, quiuis te eximet iudex neci,

Sin falsò patris voce damnari potes.

Eum. Morituro id vnum deneges nato pater?

Sos. Eumene, vir esto, macte, moriendum semel.

Eum. Bis morior, si te morior offenso pater

Sos. Dolere serum est, scelus esse cùm infectum nequit.

Eum. Mi pater. Sos. Mortem vtinam subire possim vicariam!

Eum. Ignosce saltem manibus meis pater:

Ignosce trunco placatus cadaueri.

Sos. Amici vincor, fugat seueritudinem

≤page=404≥ Natura, totus sio pater. Parce patria

Iustitia parce, vester mollitur rigor.

Hoc agite amici, legibus ius reddite:

Si quid peccatis, Deos timete vindices.

Praeuaricari ne cogar, excedam foro.

## 48. [^46]SCENA SECVNDA.

EVMENES. NICOBVLVS. PHIDIPTIDES.

SOLVMNE genitor deseris? Pater fugis?

Te facit natura praeuaricantem hic exitus.

Ergone vt natum perdas, naturam exuis?

Nunc quò me vertam? quod iter incipiam aggredi,

Cui neque paterno superest in sinu locus?

Quae me recondent latebrae qui penetralibus

Excludor patriis? Patrue per manes aui

Tui parentis, per salutem, per caput,

Per tuam pietatem, Patrus, per innocentiam,

Meam tuere, conscios testor Deos,

Sum purus sceleris quod in me mancipium struit.

Nic. Ne metue, fili, legibus suum modò

Permitte robur, nunquam te sinet obrui

Astraea, verè si ted insontem facis.

Neque te pater deseriiit, qui fratrem dedit

Arbitrum huic iudicio. Secede istuc Eumene;

Hippia, nequid moremur, actorem aduoca.

Nunc vos amici Iudices, patriae fidem

Praestate quam soletis, & amico patri.

Quod ille se vult esse iustum, facit solens,

≤page=405≥ Et more suo, ne si naturae indulgeat,

Ciues prouoces, parentes in odium sui,

Iuuenes ad parricidia exemplo Eumenis.

Sed opibus olim & prole fulgentem domum

Parcite clementes arbitri pessundare.

Si quid peccatum est, antè fatorum pater

Satiauit iram, secli delicias sui

Charilaum amisit, vnus est natus super

Quem dotes ingeni, quem amans recti indoles,

Pulcróque virtus pulcrior sub corpore

Fecêre spectabilem quà quà incedit omnibus.

Senectae baculum aetatis, afflictae domus

Seruate columen. Nemo vult fieri miser,

Impetus est, eflictim vrget quod serò volet

Infectum vbi animus ab hoc aestu resederit.

Phid. Equidem quid homini in mentem venerit, hactenus

Non insipienti nescio, qui quia alterum

Amisit lumen, alterum iubet effodi.

Quae dementia coecum esse ne luscus sies?

## 49. [^47]SCENA TERTIA.

TOXILVS. NICOBVLVS. EVMENES. PHILANDER. PHIDIPPIDES. CALLICLES. CRITIAS.
HIPPIAS.

VOCATVS adsum, si vos opera adiutassit mea.

Nic. Illic consiste, atque audi. Rem magnam agimus Toxile

Tuis auspiciis, tuâ factione: sedemus sceleris arbitri

≤page=406≥ [^48]Quod herili impingis filio, domino tuo Eumeni.

Siquidem verè, si magnam causam hanc prosequeris fide

Sperare vt iubes, libertas penula est tergo tuo.

Sin autem exorsa est tela haeo non bene omnino tibi,

Pedem referre iam licet, antequàm stamen seces.

Si pergere fixum est, in crucem excurris aut in pileum.

Eò rem deduces vt necesse sit mori alterum

Eumenem, si vincis: te, si calumniaris improbè

Tox. Nimiò ego plùs mauelim ad vitam reuocare mortuum

Si foret arbitrarium, quam vitâ vllum deuoluere.

Nisi tibi, mihíque fata inuidissent, here,

Here mi Charilae, viueret securus Eumenes,

Quieta domus, felices domini, fideles seruuli.

O si te ab orco vota nostrae reuocarent, here.

Sed quandò solis Diis in manu est, testor manes tuos

Charilae, tuam salutem testor Eumene, huc agor

Inuitus imperio Sosipatri, cui te, meque addecet

Esse obsequentes, vt quod scio, quod vidi hoc eloquar.

Nam cupido libertatis mihi cùm Charilao occidit.

Eum. Eia mancipium, pietatis personam non malè induis:

Eloquere quod scis, quod vidisti, nil mentibere:

Scito parata lora apud inferos, si quid de tuo adduis.

Tox. Nil merear vt te mendacio obruam, neque sunt mei

≤page=407≥ Hi mores. Verum nunquàm deterrebor herculè

Quin viderim id quod vidi: soluto confestim foro

Peractà causâ, rectà si lubet ducite in crucem

Vbi coruos pascam: strenni est in officio mori

Magnus metus ampla landis seges est; seruatâ fide

Migrare volupe est, munus nam functi nostrum sumus.

Nic. Animum obfirmare qui vis, aggredere, ne moram face:

Orationem deuoramus tuam vaciuis auribus.

Tox. Quasi in Areopago Diis iudicibus intendam dicam,

Narrabo factum, vos auditâ re arbitramini.

Eumenes hic cum fratre iêre venatum hodie à meridie;

Ibi quid acciderit nescio, scitis Critia, Hippia,

Equum ferocem dedisse vidistis puero Eumenem,

Illum eius succussu corruisse non letho procul,

Cùm fratrem nil tangeret fratris discrimen vltimum.

Audita non commemoro, certa ne incertis eleuem:

Cur tàm properè redierint, nescio: hoc vnum scio

Rediisse fessum, aestuantem, anhelantem, enectum siti

Charilaum. Hic igitur promens ahaco propinat cantharum,

Superi funestum cantharum! citiùs dicto euolas

Vulneris securus, trepidus cum oculis emissitiis.

Vt verò impunę nihil est improbis, diis volentibus

Hominem quasi per trensennam vidi cùm porgeret manu

Infelix poculum: ille autem deprensus sentiens

Accurrere ad me, peromnes obsecrare coelites

Ne quid domino, dominaeue renunciarem, aut familiae.

≤page=408≥ Iuraui fateor iusto domini perculsus metu,

Maiore domini maioris metu, & reuerentiâ

Fidem fefelli fateor, coactus visa primulùm

Sosipatro, vobis deinde retuli. Dixi, Iudices.

Nic. Eumene tu quoque age, si quid perperàm dixit, argue.

Eum. Omnia mentitur sycophanta. Dixi, Iudices.

Phid. Per Iouem non potuit magis areopagiticè. Nic. Si fide

Certâ, tutâque conscientiam, factum bonum.

Eum. Securus sum, in limine ipso deficit canterius.

Mendaciorum struices difflabo vno Spiritu.

Nam si accusasse satis est, ecquis euadet innocens?

Tox. At si negasse satis est, quis non euadet nocens?

Eum. Farè autem quanquàm es prognariter periurus & impudens

His praesente quae falsa esse scis, ausis fabularier?

Tox. Nam quid horum negitas? inequitantem Nisaeum tuum

Corruisse Charilaum periculo ingenti negas?

Moesto animo & proteruo totâ viâ fuisse te negas?

Nego inque, responde, vt te testes conuincant tui

Praesentes, oculati, quae tibi erat cogitatio?

Eum. Enim rationem tibi redduim mentis & curae meae.

Nic. Vos oculati, praesentes, verar actor obiicit?

≤page=409≥ [^49]Crit. Facta esse noni, quam mente nec inquiro nec scio.

Tox. Medio caecultas sole: quisquis immensum nefas

Mente destinarit, esse securus, sui potens

Tranquillus, hilaris qui valeat: spirare sine metu,

Tuta non timere, assiduò non meditari qui queat?

Hic erat, hic animus concepti parricidii reo,

Praeiudicio furiarum, metúque damnatus suo.

Eum. Nequam es mancipium, qui alios animo de tuo aestimas.

Fateor serenum mentis extinxit recens vapor

Exortus è somniis admodum post noctis meridiem vltimae,

Quibus heu! fabantur superi mala istaec quaeis fluctuor miser.

Tox. Fabantur, ne dubita; esse ni obstinasses perditus

Mentem meliorem tibi fecissent: Istaec imaginum

Ludibria, has somnorinas immittunt vt terreant.

Caeterùm natura saepiùs somnia parturit, vbi

Animum intendimus cogitationi per diem alicui

Recursant quietis species, fieri quod cupimus, qua si

Fiat ita paret. Tu ni ardenter cupisses hanc necem,

Ni diu mente volutasses, tali careres somnio.

Ecquid Philander vera autumo? Phil. Argutari desine.

Non sumus in Academiam coacti: hoc age, expecto exitum.

≤page=410≥ Tox. Mittamus ergò somnia, quod vigilans vidi, hoc rogo.

Cur tàm citò redisti: cur sine seruo? hoc aestu? hoc gradu?

Eum. Vin’ vstos sole torrido, & siti, serò domum

Reuenire? Tox. Non est temerè quod non fecisti antidhac.

Nicob. Ne mentem attige, quae facta scieris, sodes dissere.

Tox. Cur sitienti poculum propinasti: Eum. Factum nego.

Tox. Illum sitisse? Eum. Non nego. Tox. Petisse potum? Eum. Non nego.

Tox. Dedisse te? Eum. Hoc nego. Tox. Ex hoc abaco? Eum. Nego. Tox.
Vidisse me?

Eum. Nego. Tox. Fugisse te antequàm perbiberet? Eum. Jmò abiisse dic.

TOX. Orasse me, me obsecrasse ne sceleris index forem?

Eum. Mendaciorum sarcinator. Tox. Latuisse te ostio

Conclauis oppilato? Eum. Vera iam fari incipis,

Sed adde causam. To. Charilaum iacuisse perdiu

Antequàm prodires primum: Eum. Nam cur prodirem inscius,

Ponendo occupatus aestu, lassus moerore & viâ?

Nic. Quem tu autem testem poculi propinati aduocas?

Tox. Iouem supremum cuncta oculo tuentem vindice,

Ipsum Charilaum, quin & Eumenem obiicio Eumeni.

Eum. Mentire triuenefice, sacrilege. Tox. Se prodit reum

≤page=411≥ Iudices: cùm ratio cessat, iactantur conuitia.

Nic. Jureiurando dicti fidem ausis facero? Tox. Quippini?

Per viscera capri, Tauri, Arietis, qui, per quos, quibus

Diebus oporteat mactati sint iuro, deiero,

Toxilum me, in Eumenem Sosipatri nil falsi dicere.

Si fallo tum vos Seuerae Deae, tu Hercaee Iuppiter,

Túque alma Pallas me meósque tabificâ lue

Sontem sycophantam omnibus peßundate infortuniis

Eumeni autem huic salutem, vitam bonam, prosperam superaddite.

Nic. Acris & vehemens accusatio! Phid. Equidem reum autumo.

Phil. Eia Phidippide, qui pauca attendunt, facilè enuntiant.

Phid. Quid pauca? quid facile? vidit ipse, iurat, deterat.

Phil. Neque deni huic seruo similes istuc mihi persuadeant.

Tox. Fortunae vitium est Philander, non naturae, seruitus,

Parce exprobrare miseris. Phil. Mox ad te ventam improbe.

At tu Nicobule testes postulas, testes citat

Eumenes parentes, vicinos, maxumos, minimissumos,

Quibus in quaestione nunquam fuit, virtute nobilis,

Verecundiâ, sanctitate. Testes habet mores suos,

Vitam omnem, fratris amorem candidum, stabilem, integrum.

Non sic repente itur ad parricidium, scelerum est gradus,

≤page=412≥ Scortationes, aleae, ebrietas, audacia,

Improbi sodales, parentes contempti, fratris odium,

Minae futuri, conatus irriti, habendi sitis,

Inopia de flagitiis, de istis consiliis furor

Lurida facies, oculi truces, furiis agitate mens,

Hi sunt anteambulones, extremum est parricidium,

Haec ostende, his actionem fundamentis extrue.

Tox. Nescis Philander quàm violens sit auaritiae impetus?

Quàm coeca habendi rabies, quàm repentinus furor?

Illa si vsque in pectus permanauit, si cor occupat,

Torrens est, modum virtutis omnem rapit illicò oppidòo,

Ignis est, desubitò absumit rem, fidem, famam, decus.

Metamorphosis est, non agnoscas esse eundem extempulò,

Vt spe vorauit totum haeredium, occidit imitùs.

Quis te autem Philander fecit patronum de iudice?

Phil. Quae tu pessundas iustitia, probitas innocentia.

Age architecte scelerum, fruudum sartórque & sator

Sta, responde; vt adstat! vt obtuetur! Vt confidit carnufex!

Toxico Charilaus periit: Tox. Periit. Phil. Quis dedit? Tox. Eumenes.

≤page=413≥ Phil. Quis Eumeni? Tox. Nescio. Phil. Vbi? Tox. Hic. Phil.
Quando? Tox. Hodie. Phil. Quomodo? Tox. Manu.

Ph. Quis scit: To. Ego. Ph. Quis viditi To. Ego. Phil. Quis accusat
praeter te To. Ego.

Phil. Tu quanquàm es nauiter impudens, veritas vinces tamen.

Tox. Mihi constat pulsus medice, aliam sis tenta arteriam.

Phil. Meministin eum ad me venisti? Tox. Ita. Phil. Mentito schemate?

Tox. Non. Phil. Post tertiam? Tox. Non Phil. Farinaceus albicante
capillulo?

Tox. Non. Phil. Centone semitectus humeros? Tox. Non. Phil. Longam mihi

Fabulam orsus iuuenis amantis? Tox. Somniasti mehercule.

Hipp. Si licet interpellare, cùm vili centunculo

Ante sextam reuertens ad heram ego te vidi Toxile.

To. Tu? Hip. Ego. To. Me? Hip. Te inquam.

Tox. Nimis mirum hoc est, num tibi dolent.

Oculi qui vident, quod non vident? Hipp. Vidi inquam, túque te

Fraudem instruere dicebas, certatum esse pignore

Cum Critia, vt is venatu redux te non agnosceret.

Tox. Proh noua nouitas! sinite quaeram vbi funditùs me amiserim:

Aut vbi Medea est quae me vt Aesonem coxit senem,

≤page=414≥ [^50]Et rursùs ex sene fecit adolescentem? Hipp. Nil agis

Credo oculis meis ambobus. Tox. Critia glaucoma excute:

Scis ita certatum inter nos: Crit. Nescio. Tox. Centunculum,

Farinam, mentitum schema vidisti? Crit: Non quod sciam.

Tox. Quid tu: vin tibi messem in ore fieri mergis pugneis

Qui falsa loquare non citatus? Phil. Nil testem hunc moror

Habeo vnde evincam. Cùm à me veneni emisti poculum

Scis nummos non numeratos? Tox. Nescio. Phil. At tandem scias

Haec crumena faciet: cerne sodes tuo occlusam annulo.

Quid mirare: saluum est sigillum, salua intus omnia.

Tox. Amabo senex, reclude, atque aufer hinc drachmas duas.

Phil. Quianam? Tox. Vt priusquàm percipit insania elleborum bibas.

Medice cura teipsum. Nic. Quid est quod video Callicle?

Call. Mea fuit illa fateor, sororis donum maximae,

Sed diu est cum patrueli amoris monumentum dedi.

Nic. Eumene, tuamne agnoscis? Eum. Patrue fateor est mea:

Sed vnde exciderit, nescio, quomodo in medici manus

Venerit, nescio: amisisse, quae sisse medhodie, scio.

≤page=415≥ Hipp. Totâ irrepertam viâ vestigaui, cùm perditam

Eumenes doleret. Tox. Memini de me petiisse, deque herâ.

Sic fit cùm malefecerunt, vltrò accusant: Senecio

Ante delirabas, nunc etiam praeuaricatus es.

Phil. Nil fallo, nil mentior, trifurcifer hic, non Eumenes,

Non alius, hic inquam crucis candidatus hanc dedit,

Occlusit ipsus, ipsus digito impressit annulum.

Phid. Cognoscendum è signo. Centauro vicinus puer

Lectitat libellum. Tox. Actionis hic Achilles meae est.

Nic. Quid egisti Philander: Periimus, Cumene, Eumene.

Eum. O terra? ô coelum! ô maria Neptuni! estne in coelo Deus

Qui periuria vindicet, qui mala malis redhostiat,

Qui sacrilegos halapantas contortiplicato fulmine

Ad truculenta auerni monstra vorandos praecipites roter:

Iustitia vbi es? si quicquam es Iustitia, si es vllibi?

Men’ periurissimi mancipii obrui calumniis

Dominum innocentem? Nic. Serò hanc rem tibi indignatio est,

Quoad licuit impendi fauorem, re dubiâ adfui,

Nunc scelus in aperto est, crumena & annulus peragunt reum.

Call. Genitor, per omnes oro qui coelum incolunt Deos,

≤page=416≥ In me iram, in me ferrum stringe, sum nocens merui mori.

Quid autem Eumenes peccauit? hoc doni fatum fuit;

Ego illi dandâ crumenâ dolorem, & perniciem attuli.

Eum. A te peccatum nihil est, patruelis, desine,

Tu, tuúmque donum boni eratis, sed bonis mali malè

Vtuntur. Call. Egon’ non possim benefacere nisi noceam?

Eum. Meum hocce fatum est, Callicle, quid agas? coelum iubet,

Moriamur. Call. Eumene meliora. Eum. Hic anticipet dies

Quod aliquis olim faciet: vsque adeon’ miserum est mori?

Qui superstes fidei & iustitiae moritur, vixit satis.

Non eiicior è vitâ sed exeo, purus, integer.

Manibus narrabo, fidem periisse, opprimi innocentiam,

Mancipia in dominos posse, parentes iniquos filiis.

Call. Non ero superstes, non dices Calliclem infidum Eumeni.

Si mihi pio licet esse, amare ni prohibes, pater,

Fidem supremo si permittis periclo perpetem,

Vnum me neci deuolue, ant vtrumque vnâ voce insimul.

Qui tuum amas fratrem, meum patruum, patruelem ne veta

≤page=417≥ Meum amare, tuum nepotem. Nic. Amo te, patrissas Callicle:

Sed hanc quam monstras fidem, meliori reserua tempori,

Ita te alterius miserescat, ne tui alios misereat.

Call. Melius-ne fidei tempus esse praestandae potest

Quàm cùm de salute conclamatum est patruelis optimi?

Deserere illum, & deiuuare tanto in periculo queam:

Eum. Quaere apud quem beneficium benè colloces, nam mortuus

Canis pluris pretii est, quàm ego. Call. Sine apud te collocem,

Si moreris sequar, vel praibo. Phid. Per Iouem dignus est tuus

Hic amor, amore: interibi te pendentem animi facit

Nicobule, ne vel reum non damnes manifestarium,

Vel innocentem iungas. Phil. Facilè hoc dubio si sinis

Ted expedibo, vtrumque parentem huc acciri iube.

Nic. Heu! dolor ingrauescet vnguis esse cupis in vlcere.

Phid. Ne recusa, necesse est iudicii huius norint exitum,

Et suprema nato verba dent, supremas lacrymas.

Fors & mutassit animum dolor: rem infectam plurimi

≤page=418≥ Vrgemus, quae cùm malè cecidit, tunc factam nolumus.

Phil. Iube arma supplicii parari, ne quid sit mora

Dum venit Sosipater, habeo quod antè scire illum attinet.

Nic. Accite famuli. Phil. Isti inquam struite furcifero crucem.

Tox. Bona verba medice. Phil. Periurii este cum diis vindices.

Tox. Nicobule detur seni illi praemium indicii face,

Nam absque eo esset, fraudes vix reuicissemus Eumenis.

Quidni autem eodem insuatur culleo parricidii

Particeps, fors & auctor: sic tu pueros instituis senex

Fraternam vt fratri nummulis paucis vendas necem?

Hanc amico praestas operam? Phil. Dum licet, fare vt lubet,

Mox clarum faciet dies quis possit, aut quis fecerit.

Adnos traducta causa est: silebitis Callile, Eumene:

Vel tume, vel ego te calumnior, poenam reus,

Luet. Tox. Ais quod opto. Phil. Mors esto litis aestimatio.

Tox. Membra deartuata, exossatum corpus, & quicquid times.

Phil. Adde boias, equuleos, catastas, & quicquid merx.

## 50. ≤page=419≥ [^51]SCENA QVARTA.

SOSIPATER. NICOBVLVS. PHILANDER. TOXILVS. CLEOSTRATA.

MI frater, quo res loco sunt? Nic. De Philandro mox scies.

Sos. Tuâ dignum aliquid expecto fide ac sapientiâ.

Phil. Dum contendimus lis creuit. reus non est solus Eumenes,

Si reus est. Sos. Non frustra est quod istuc verbum corrigis.

Phil. Quaeritur tresne simul perdendos censeas, an vnicum?

Sos. Quis dubitet quin rem fieri velim minimo dispendio?

Phil. Ex quo Charilaus venenum ebibit. Cleo. Ah! Sos. Sta, quid fles,
mea?

Cleo. Philander, si vis hic stare me, filium ne nomina.

Phil. Cauebo quantùm pote erit. quid factum ex quo concidit:

Cleo. Nil fieri permisi, non vultum condi linteo,

Non tumulo claudi. Phil. Abunde est, habeo te scelerum caput.

Sos. Quem dicis? Tox. Here: cerritus, aut lymphatus hic homo est,

Ita illum vndique intemperiae tenent. Phil. Non efugies trifur

Audite proceres, sinite emergat innocentia,

Nemo dicentem interpellet, affero mirum nouum.

≤page=420≥ Furcifer hic quem videtis, sacrilegus, sub tertiam

Venit ad me, quasi laruatus ementito schemate,

Gausapina tectus, capillo inspersâ farina candido,

Nixus bacillo, molitorem simulans rusticum senem.

Voce me compellat non sua, denarrat fabulas

Insaniamantis iunenis. Tox. Fidem te reperturum putas

Fabularum architecte? Sos. Sile quandiu non iubeo interloqui.

Phil. Postulat venenum, quo illi vitam parentes extrahant

Priusquàm emanet dedecus latè in viciniam.

Ast ego qui pellucentes ritè cernebam dolos,

Nec vndique tectas fraudes, oblatam pecuniam

Cùm crumenam hac capio, negotium fingo, signari volo,

Toxicum in manus do rusticulo seni sed Toxilo.

Tox. Si vera faris vterque magnae debemur cruci,

Puerum occidisti qui dabas instrumentum necis.

Phil. Suspecta serui larua, oratio, fides, manus,

Fecere timidum. Deinde & artem diuinam nefas

Polluere vllius caede mortalis, vitam dare

[^52]Et sospitatem medici est, Phoebus hâc coelum via

Meruit, & ille serpens populis non terror, at salus.

Tutela mundi medicus est, reparator virium,

Vitae repertor, mortis colluctatorviuidus,

Beatitatis anchora, fortis abactor torminum.

≤page=421≥ Egon’ eâ manu quâ vitam sum solitus, ferrem necem?

Me priùs tridente telo Iuppiter faciat Aesculapium.

Ergo seu vera, seu falsa audirem, ni nocumento forem,

Succum quem dedi Mandragorae est, somnifer, non lethifer.

Cleostrata nominari iam permitte filium,

Non mors Charilaum tuum, sed dulcis oppressit sopor.

Cleo. Quid ais Philander? Tox. Persolas nugas. Phil. Viuit tuus.

Tox. Gerrae germanae. Phil. Placidè dormit. Cleo. O mea opportunitas!

Phil. Sistite me vbi positum est cadauer, incolumem dabo.

Cleo. Si faxis. Tox. Nam repentè factu’st de medico magus.

[^53]Phil. Arma expediui, ducite. Sos. Bonâ sequamur alite.

Cleo. Hîc iacet, accurre. Phi. Parca puppum hunc rapuisses mala?

Tox. Ite, ite, vos vnus praestigiator Corinthius

Tot viros sapientes stupidos facit Achaicus planus,

Phil. Hac sorbitiunculâ reuiuiscet. Tox. Medea Dorica

Vin’ apparari cacabum quo artus pueri concoquas?

Phil. Sinite permeare succum. Tox. Virgulam cape auream,

≤page=422≥ Isthmiaca Circe, porrò nil efficies, nulladum

Placauit Hecatem victima: recedite dum mugiat,

Magicóque verba fremitu immurmuret, manes vocet,

Cerberum remeanti Charilai animulae consopiat.

## 51. [^54]SCENA QVINTA.

CLEOSTRATA. SOSIPATER. PHILANDER. CHARILAVS. PHIDIPPIDES. TOXILVS.
EVMENES. CRITIAS. HIPPIAS.

AV mecastor moueri incipit. Sol. Sine dum, quiesce.

Cleo. Charilae. Sos. Vah mulier es importuna. Phil. Matrem.

Nil melius deceat: nihil nocet, permitte magnâ

Sringere vi, agitare, totum vt excutiat soporem.

Cleo. Mea vita. Eum. Frater, ah frater. Sol. Surgite, libido

Mihi quoque est reduces ab orco amores osculari.

Charilae ten’ teneo? Tox. Dii perduint magum istunc.

Cleo. Anime mi. Sos, Ten’ video? Tox. Erratis, phantasma vestris

Dat oculis offucias. Eum. Commodum, frater, redisti.

Char. Quid hic tot homines meum obsident lectum, & quietem:

Cleo. Puppe mi salue. Char. Salne mater. Call. Aue patruelis.

≤page=423≥ Char. Tàm citò redisti Callicle? Sos. Fili. Char. Pater mi

Ades improuisus, citiùs redisti quam putarim.

Nic. Saluere nepotem iubet patrius. Char. O Nicobule

Mi patrue, falsus ergo te rumor ferebat

Latronum manis periisse. Iam satisne salue?

Call. Valemus omnes, siquidem vales. Char. Quidni valerem?

At pudet de lecto surgere me praesente vobis.

Phil. Excute sis somnum, deambula. Char. Totus erubesco.

Phil. Pudere non debet, cuius non potest pigere.

Char. Quianam? Phil. Quia enim solius debet pigere culpae,

Eiusdem & pudere. Char. Jntempestiuus somnus istic

Culpa non fuit, Philander? Phil Non, si erat coactus.

Runc sta, & responde rogatus. quis misit hunc soporem

Char. Calix auidiore quem totum spiritu perhausi.

Phil. Quo fuit sapore: Char. Frigoris peracuti, amari.

Phil. Fugam meditatur furcifer: famuli tenete.

Tox. Enim quod est, quod non est à puero exprimetis.

Phil. Iam nebulae absistunt oculis, iam fraudes patescunt.

Char. Quid rerum est Philander? Eum. Perge frater, deuoramus

Tua dicta auribus iciunis. Phil. Quis tibi cantharum illum

≤page=426≥ Propinauit pocillator? Char. Quis? Ego mihipte.

Phil. Quis te hortatus est vt biberes: Char. Mea sitis me. Phil. Vbi
tunc

Eumenes: Char. Nescio, abieras frater positurus aestum.

Eum. O mea commoditas! Sos. Quis abaco conclusit poculum istuci

Char. Nescio, hodiernum esse oportet. Tox. Sic est. Sos. Eumenis-ne

Latus reliquisti? Char. A meridie, nec vnguem. Tox. Ab ortu

Solis ad meridiem? Eum. Tibi, genitor, perdius adessem

Tute imperasti. Char. Frater quid hîc agitur? egone

Tibi nocuerim? Eum. Vereor tu tibi mage cantharo isto.

Char. Ignosce genitor, aestus vrgebat malignè,

Temperare non potui. Sos. Metum pone Charilae,

Quod vales periclo te eximis, tuosque. Nic. Bulgam

Agnoscis istanc? Char. Quam perdidisti frater ecce.

Hippia vnde repertam sustulisti? Hipp. Praeda fuuit

Alterius, ante in manus quàm meas veniret. Phid. Ecquid

Nosti sigillum fratris? Char. A Chirone Achilles

Puer edocetur. Phid. Quem dicis annulum vbi esse censes:

≤page=425≥ Char. Perierat simul cum marsupio. Phid. Detecta fraus est,

Quid adhuc moramur? Tox. Pueron’ credere est seueri

Iudicis? Phid. Hominem succutite, parebit sigillum.

Tox. Non patiar tantum dedecus. Egon’ furta feci?

Egon’ parietes perfodi? Egon’ arcas reclusi?

Sol. Luctatur, pallet, manicas actutum inditote.

Tox, Hera sinis fieri hanc iniuriam seruo fideli:

Crit. Necquicquam es. Sos. Manus adstringite valdè valdius. Hipp. Vah

Turbulentus es Toxile. Tox. Cleostrata. Cleo. Quid reclamas?

Fidem, salutem, innocentiam meliùs vocato.

Tox. Mecum illa pereunt. Crit. Hippia scrutare peras,

Amquiram ego ab vnguiculo vsque ad supremum capillum.

Tox. Bustirapi. Hipp. Nil paret. Tox. Bucaedae. Crit. Perge, voce

Polles. Tox. Restiones. Hipp. Nam tibi restis texta dudùm.

Tox. Fur, latro. Crit. Non cessas. Tox. Lutum. Crix. Caput mouere?

Tox. Bat, bat, Critia, ne attige. Crit. Enim quid id est? Tox. Tangis
vlcus.

Crit. Sine. sic dum saniem exprimam. Tox. Non sistis impudice?

Crit. Reperi. Tox. Paricida. Crit. Latet in occipite, adiuua sis

≤page=426≥ Hippia. Tox. Carnufex. Crit. Tibi fuero. Tox. Fidernpio tu.

Crit. Teneo. Hipp. E duce sis, recide filum. Crit. Here quod petebas

Explora. Eum. Meumne genitor agnoscis sigillum? Tox. Heu!

Sos. Architecte, satorque scelerum, & messor execrande.

Tox. Here ignosce, fateor peccatum est, sed piget me.

Sol. Tantas turbellas meâ in domo ted excitare?

Tox. Heu poenitet. Sos. Perdere velle primogenitum herilem?

Tox. Pessumè factum Sosipater. Sos. Truculente parricida.

Seculi tui portentum. Tox. Merui plura dicta

Quam quae maledicis. Sos. Facta dictis saeuiora

Sacrilege expecta. Nic. Non potes hac causâ esse saeuus,

Diritas te sceleris faciet clementem, & benignum

Quodcunque statuas. Tox. Ignosce here, dextram tuam per,

Per tuam pietatem. Sos. Ducite in antrum tenebricosum.

Tox. Tuam fidem Cleostrata. Sol. Impingite catenas

Crassas, ponderosas. Tox. Cleostrata Toxilus te.

Cleo. Nimiùm ausis es, omnem familiam pessumdedisti.

Tox. Semper fidelem habuisti. Sos. Facite inediâ maceretur,

≤page=427≥ Tum suffringantur genua ferro, tridente acuto.

Tox. Basilicè verii miser, neminem miseret mei. Eum. Jstic

Quamquàm me penè crudeliter vitâ & salute

Deuoluit suis sutelis falsidicis scelestis,

Tamen hanc condona culpam genitor. Sos. Sycophantae,

Periurissumo quantùm natum est hominum latroni,

Hosti tuo, meóque, post capital, & ingens

Felicitatis odium herilis vita constet?

Phid. Tun’ viperae illi propitiam exores salutem

Eumene? huic mancipii monstro? Vereor nimis pius sis.

At tu Sosipater iube mundum hâc peste liberari,

Ne spurco Spiritu dum serenum est, vitiet auras.

Sos. Tuus esto Phidippide, tormenta omnia experire.

Diu se mori velit, sciátque, sentiátque.

Phid. Ducite ergò. Tox. Occidi. Phid. Si non sequitur, rapite foràs
hinc,

Facite inter coelum atque terram medius sit in cauernâ.

Tox. Ah medice, ab carnufex, absque te esset mea valerent

Consilia. Crit. Dum maledicis furcifer, morare.

Tox. Velim vt dicis. Grit. Cur ità? Tox. Furcifer nunc esse malim

Quàm furciferendus. Crit. Argutus es philomore. Tox. Namnam

Me decet qui in vitâ fui argutus, acute moriri.

## 52. ≤page=428≥ [^55]SCENA SEXTA.

SOSIPATER. PHILANDER. CLEOSTRATA. EVMENES. CHARILAVS.

TIBI autem Philander, quae meritorum gratia

[^56]Quod pretium amoris fuerit? tu pessumdatam

Domum erexisti, patrem duorum liberûm

Fecisti ex orbo: quod viuo, quod viuit mei

Imago tuum est. Phil. Amici hoc officium puta,

Non operae Sosipater: prodesse cùm potes

Citrà mercedem, pulcrum est. Iusserunt Dei

Quot habeo comites inde ab adolescentiâ,

Ars, amor, sapientia, sanctitas, probitas, fides.

Cleo. Dii mecastor potentes, te digni, quibus

Vitam meam, & meorum sacrificem lubens

Quam reddidisti. Eum. At ego qui auerni faucibus

Ereptus adsto, quas tibi grates duim?

Cesso etiam manum prendere? ô salutarem manum!

O dextram. estne istaec hominis, superi, dextera

An verò hygiae: ô meae salutis artifex,

Apotheca vitae. Phil. Tantùm non est gloriae

Seruasse vitam, quantùm dedecoris foret

Si te prodidissem: debui si quid dedi;

Iustitiae debui, dedi innocentiae.

Eum. Dedisti non ingrata: impius sim, barbarus,

Parricida, sacrilegus, non homo, non Eumenes,

Si patrem te, si salutis non colo Deum:

≤page=429≥ Fecisti hodiè me clientem in perpetuum modi.

Char. Quando se tibi obstrictos parentes autumant,

Quanquàm quid rerum agatur nescio, me tamen

Tibi dedo Philander, clientes ambo fratres habe.

Eum. Frater heu nescis, at is téque, méque de nece

Non dubiâ eripuit; ni sic periisses, perieram.

Phil. Pueri felices viuite, & patriae, & patri

Probate curas: discite, virtutis decus:

Sic pios, sic pudicos diuûm tutatur fauor.

Haec sunt futuri signa, praeteriti Eumene

Pretia pudoris: sic viue vt coelum tui

Nunquàm pudeat, pigeatue: curae te Deis

Scito esse dùm probus es. vis, furor, audacia,

Armata ferro, veneno, sycophantiâ

Probitatem oppugnant, sed plùs vltra non datur:

Inermi sanctitate nihil est fortius.

Eum. Gratum est quod me etiam dictis meliorem facis.

Disciplinae sociis, voluptati parentibus

Patriae saluti curabo esse, mihi bono,

Vt sibi optimi quique meam doctrinam expetant.

Nunc te, genitor, téque mater, vos oro, obsecro

Euellite ex animis quod mancipii scelus

In me blaterauit offuciis fallacibus.

Si veritas certa constat, si sum qui fui,

Eumenem agnoscite, vestrum Eumenem. Sos. Fili enicas,

Ted illustrauit praestigiatriae calumnia,

Nil abstulit probitatis: gratior est ex nubilo

Dies serenus, sunt suae nocti vices:

≤page=430≥ Plus placet, qui aliquando displicet. Te tuo gradu

Amoris nate restituo, totum Eumenem

Toto sinu recipio. Tu quoque quod meus

In te peccauit animus, & caecus timor,

Jrae, dolori, furori dona. Eum. Ne roga

Suetum imperari: vultus iratos patris

Vidisse, lucrum est: luminum incensae faces,

Furor ex dolore: seuerus iudicii tenor,

Praeiudicata mortis aestimatio,

Nati abdicatio, illa virtutem docent,

Tali placere patri certa est vitii fuga,

Qui dum amat probitatem, odisse & filium potest.

Domesticus hic me censor non faxit probum?

Cleo. Gaudeo cùm salui viuimus omnes: eia iam

Hinc rectà ad coenam, amoenè condamus diem.

Pollucibilis amoenitatis. Sos. Benè mones,

Adeamus intrò, genialis istic est dies.

GREX.

NI lumbi diu sedendo doleant vos quoque

Spectatores, ad coenam huc inuitem lubens:

Sed tot vmbris vereor vt ne sit apud nos locus.

Interim qui voltis sycophantas perditos,

Quique virtutem gaudetis saluam Plaudite.

Qui bonis bene cupitis, & malis malè, Plaudite.

Qui vitae auctorem medicinam amatis, Plaudite.

Nemon’ plaudit? ego pol scenae plandam, & mihi.



# Back



[^1]: *In margine* Apuleius l. 10. Metamorph. Qui & vocat illam
Tragoediam non fabulam, & à socco ad cothurnum ascedere profitetur.

[^2]: *In margine* Ad venationem se comparant fratres duo.

[^3]: *In margine* Dum euocatur seruus internum fratris moerorem
abstergere conatur Charilaus.

[^4]: *In margine* Religiosissimis verbis iurauit inter duos periturum
esse secretum. Petron. in Sat.

[^5]: *In margine* Toxilum ob segnitiem & ganearum studium grauiter
obiurgat Eumenes.

[^6]: *In margine* Patruelis inopinatò interuenit, & iuuenum consilia
devenatione retardat.

[^7]: *In margine* Nicobuli Patris sui mortem patruo Sosipatro nuntiat
Callicles.

[^8]: *In margine* Secum deliberat solus de perdendo Eumene.

[^9]: *In margine* Hic illam paulatim aduersus priuignum incitare
incipit.

[^10]: *In margine* Redux seruus dominam docet vbi moratus sit
Sosipater, & quid periculosè Charilao inter venandum euenerit.

[^11]: *In margine* Commotae periculi comemoratione Cleostratae acriores
stimulos admouet Toxilus.

[^12]: *In margine* Habes solitudinis plenam fiduciam, habes capax
necessarii facinoris otium, nam quod nemo nouit, pene non fit. Apul.

[^13]: *In margine* Rediturus ad herum Hippias monet perditam ab Eumene
crumenam cum annulo.

[^14]: *In margine* Permittit Cleostrata venenum parari Eumeni, non
tamen praesentaneum.

[^15]: *In margine* Proripuit sese de repente Toxilus, Cleostrata autem
rei quam eius auspiciis aggreditur periculum apud se perpendit.

[^16]: *In margine* Mutato habitu in formam serui pistrinarii apparet
Toxilus. Cum hac larua medicum decepturus speratur. Pecuniam igitur ad
veneni emptionem accipit.

[^17]: *In margine* Accepta potestate abuti statuit Toxilus ad mortem
inimico inferendam.

[^18]: *In margine* Haec molientem Toxilum in ficto illo habitu
intercipit, & agnoscit Hippias.

[^19]: *In margine* Ereptum se periculo gaudet & ad medicum currit.

[^20]: *In margine* Ianuam medici pulsans, ab eius seruo conuiciis
excipitur.

[^21]: *In margine* Cum medico agit, & multa fabulatus tandem ab eo
venenum impetrat.

[^22]: *In margine* Sibi gratulatur de decepto medico.

[^23]: *In margine* Accipit à medico venenum, cuius pretium quia per
otium non potest numerare, crumenam apud eum deponit fideliter
obsiguatam.

[^24]: *In margine* Quasi re bene gestâ omnibus laetitiis incedit
Toxilus, & venenum diluit, abacóque includit.

[^25]: *In margine* Missus continuò furcifer venenum praesentarium
conparat, idque vino diligenter dilutum, insontis priuigni praeparat
exitio, Apul.

[^26]: *In margine* Redeunt è venatione fratres, siti & aestu confecti.

[^27]: *In margine* Incidit in scyphum paratum fratri illúmque imprudens
exhaurit.

[^28]: *In margine* Forte fortuna puer ille iunior proprius pessimae
foeminae filius prandio iam capto sitiens, repertum vini poculum, in quo
venenum latitabat inclusum, nescium fraudis occultae, continuo perduxit
haustu qui vbi fratri suo paratam mortem ebibit, exanimis terrę
procumbit. Apul.

[^29]: *In margine* In Charilaum iacentem seruus incidit, & familiam
ciet clamoribus.

[^30]: *In margine* Accurrit ad voce Toxilus, & veneni sui effectum
spectat desperabundus.

[^31]: *In margine* Cleostratam super filii corpus pene exanimatam
solari conantur serui.

[^32]: *In margine* Toxilum criminis accusat Cleostrata sed illud ipse
nouâ sycophantiâ in Eumenem deonerat.

[^33]: *In margine* Solatur ad quod Toxili consilio modum inueneris
perdendi Eumenis.

[^34]: *In margine* Cleostrata Eumenem leuiter increpat dissimulato
dolore.

[^35]: *In margine* Mortuo fratri lacrymas pietatis indices impendit
Eumenes, & fidem somniis factam luget.

[^36]: *In margine* Sosipater Charilai mortem discit & deflet.

[^37]: *In margine* Toxilus Eumenem apud Sosipatrum parricidii accusat.

[^38]: *In margine* Callicles Sosipatrum aduersus Eumenem mitigare
conatur.

[^39]: *In margine* Sosipater Eumeni parricidium obiicit, hic scelus
eiusmodi à se quantùm potest depellit.

[^40]: *In margine* Nicobulus Calliclis pater ex improniso suis
restitutus apparet.

[^41]: *In margine* Eumenes suam secum sortem lamentatur.

[^42]: *In margine* Callicles Toxilum placare conatur aduersus Eumenem,
sed frustrà.

[^43]: *In margine* Suadet Eumemi Callicles vt factum agnoscat, & eius
veniam à patre supplex impeeret.

[^44]: *In margine* Philander medicus accitu Toxili in Sosipatri domum
venit, reducem Nicobulum salutaturus.

[^45]: *In margine* Coacto ludicum domesticorum coetu Sosipater cognosci
causam Eumenis iubet, totique negotio Nicobulum praeficit.

[^46]: *In margine* Nicobulus Toxilum actorem iubet acciri, iudices
interim ad clementiam, saluis legibus, hortatur.

[^47]: *In margine* Causa vtrimque magna contentione agitatur, &
innocentia perfidiae succumbente eius patrocinium medicus suscipit.

[^48]: *In margine* Placuit illum promptissimum seruum, qui solus hęc
ita gesta esse scite diceretur, sisti modis omnibus oportere: Nec
tantillum cruciarius ille vel fortuna tam magni iudicii, vel confertae
conspectu curiae vel certè noxia conscientia sua deterritus, quae ipse
finxerat quasi vera adseuerare, atque adserere incipit. Quod se vocasset
indignatus fastidio nouercae iuuenis, quod vlciscens iniuriam filii eius
mandauerat necem, quod promisisset grande silentij praemium, quod
recusanti mortem sit comminatus, quod venenum sua manu temperatum dandum
fratri reddiderit? quod ad criminis probationem reseruatum poculum
neglexisse suspicatus, sua postremum manu porrexerit puero. Apul.

[^49]: *In margine* Eleganter ab Epicuro dictum puto, Potest nocenti
contingere vt lateat, latendi fides non potest. Ita est, tuta celera
esse possunt, secura non possunt. Prima & maxima peccantium est poena,
peccasse, quoniam sceleris in scelere supplicium est. Sed nihilominus &
haec & illa secundae poenae premunt, ac sequuntur, timere semper &
expauescere, & securitati diffidere. Sen. ep. 97.

[^50]: *In margine* Videtur lusisse & peccasse sciens Plautus cùm dixit
in Pseud. Item vt Medea Peliam concoxit senem Quem medicamento & suis
venenis dicitur Fecisse rursus ex sene adolescentulum.

[^51]: *In margine* Accitis parentibus renuntiat medicus non mortuum
esse, sed dormire Charilaum, & Toxili artes reuincere incipit.

[^52]: *In margine* Nam cum venenum peremptorium comparare pessimus iste
gestiret, nec meae sectę crederem conuenire, causas vlli praebere
mortis, nec exitio, sed saluti hominum medicinam quaesitam esse
didicissem, verens ne fidaturum me negassem intempestiua repulsa viam
sceleri subministrarem, dedi non venenum sed somniferum Mandragorae
illud, grauedinis compertae famosum, & morti simillimi soporis efficax.
Apul.

[^53]: *In margine* Si verè puer meis temperatam manibus sumpsit
potionem, viuit, quiescit, & dormit, & protinus marcido sopore discusso,
remeabit ad diem lucidam.

[^54]: *In margine* Excitatur Charilaus, & caeterae Toxili fraudes &
periuria patescunt.

[^55]: *In margine* A Sosipatro eiúsque filiis Reuiuiscentibus gratiae
Philandro medico aguntur.

[^56]: *In margine* Et illius quidem senis famosa atque fabulosa
fortuna, prouidentiae diuinae condignum accepit exitum, qui momento
modico, imo puncto exiguo, post orbitatis periculum adulescentium duorum
pater repente factus est. Apul.


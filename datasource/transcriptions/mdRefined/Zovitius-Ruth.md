# Front

/

RVTH

AUTHORE IACOBO ZOVITIO DRIESCHARO,

ludi Hoochstratani hypodidascalo.

Zovitii Distichon ad invidum.

Si *χιλιοσός* eris mihi Zoilus, accipe *μουσῶν*

Me *φιδικόν*, quom harum, tu invide es usque *μισῶς*.

ANTVERPIAE APVD MICHAELEM HILLENIUM,

in Rapo, Anno M.D.XXXIII.

Cum gratia et privilegio.

MARTINI NIGELLI AD POLITIORIS LITERATURAE

candidatum carmen Choriambicum.

*Προτρεπτικόν*

\[1\] Vin Cirrate puer, vin rogo pessimis

Spretis sunt quae hoῐ ad Persephonen ducem

Amplecti optima? Mortalibus quae duces

Sunt, ad perpetuam acregiam olympicam?

\[5\] Huc te proripito, id nostra tibi exhibit

Ruth, quam gymnasiarcha excoluit modis

Miris noster. Hic effeat ut haud nihil

Ruth sit, Lydius ast sit lapis omnibus

Mystis Oenotriae Pallados. Ergo si

\[10\] Venaris Sophiam Socraticam: huc ades.

Ioannis Quoymani Balensis Hoochstratani

ludi moderatoris Carmen Phalacium.

*ἐγκωμιάσικον*

\[1\] Ruth iam nobilitata desinebat

Pensi nullius ac nihil vocari

Paucos ante dies. Habet poetam

Hoochstratana schola admodum eruditum,

\[5\] En Saelandum Iacobon a triturbis,

Cuius nunc opera novum poema

Prodit, quo nihil esse nonnihil volt,

Huic cedant, volo, Comia vetusti,

Namque haec Ruth superat Terentianas

\[10\] Plautinas quoque fabulas iocosas.

Hae blandas Veneres, prophana tractant,

Mores illa docet satis pudicos,

Et qui foemineum genus decebunt,

Potores nimii meri cavere

\[15\] Ignorans Veneris puer monetur,

Mentem, divitias, alacre corpus,

Extinguit, vorat, infiatque pubis,

Cultorem studii politioris

Foelicem foveant suae Camenae,

\[20\] Luces Nestoreas favenae Phoebo.

M. GVILIELMO ZAGARO VRBIS ZIRICEAE PENSIONARIO,

ut aiunt, literarumque iurisque consultiss. Iacobus Zovitius
Driescharus. S.D.

\[1\] Biantis illius Philosophi philosophiae eulogium, praeceptor
humanissime, non minus verum quam lepidum mihi visum est: quo insignis
ille vir Penelope Vlysseae Philosophiam non absurde comparat: inquiens.
Quemadmodum cum \[5\] Penelope, proci congressum habere nequirent, eius
se anallulis immiscebant, ita et quae Philosophiam consequi non valent,
per caeteras nullius sane existimationis, \[10\] artes aridi semper et
tenues intabescunt. Cui quaeso tam faceta, tam concinna, tam denique
vera minus placeret collatio? Mihi vero unica semper fuit ad
Philisophiam exhortatrix dicam an impultrix nescio nec adhuc me eius
animi poenitet hercle, tum honesti et turpis, \[15\] cum iusti et
iniusti, notida, homini praesertim Christiano, non minus atque aqua et
ignis, sit necessaria. Haec vero vel Plutarcho teste, ex una pendet
Philosophia. Pensitans itaque mecum, quaenam foret philosophiae pars
potissima, Socraticam praetuli, ut quae humano generi, imo
scholasticulis meae fidei concreditis \[20\] (quorum salus mihi unica
cura est) conducibilior sit atque magis frugifera, ne dicam necessaria.
Et quisnam refragatur hanc ex Comoediis tanquam ex largissimo fonte clia
exhauririque posse? Cum Comoedia (authore Tullio) sit vitae imitatio,
consuetudinis speculum, veritatis imago.

\[25\] Anxius itaque dum prospicio vel dispicio, imo dum prospicio
dispicioque cuiusnam Comoedias horulis pomeridianis praelectitem, cum
Terentianas atque aliquot Plautinas semel atque iterum recoxeramus,
interea commodum obfertur nobis Comoedia Acolasti titulo inscripta, a
Gnapheo in lucem data cui mehercle \[30\] quam sit obstricta Thalia
aliorum iudicium esto. Codice resignato, nuncupatoria se nobis obuiam
praebuit epistola, in qua, mirum qua facundia, insignis ille vir de
Terentiorum inopia conqueritur. Neque iniuria, cum vel nostra Zelandia,
ut alios eruditione egregios praeteream, Barlandum suum habeat
Ciceronem. \[35\] Te Sulpitium, hoc est Iuris literarumque consultiss.
Iasonem Hippocratem, hoc est utriusque linguae scientissimum medicum.
Quem tandem vel nostra Zelandis vel quaevis alia regio quamlibet
florentissima, habeat Menandrum atque Terentium ignoro. Captionem tamen
unum atque alterum in lucem dedisse exodium \[40\] aut quid simile
constat. Porro et alios militiae literariae triarios Dialogi sinum suis
condecorasse monumentis quis negat? A Comoediographia tamen se tamquam
re sacra continuere, quotquot unquam fuere viri egregie docti, praeter
unum Gnapheum, \[45\] qui (ut ipse ait) audax hanc tandem perfregit
glaciem, et meo iudicio quidem quantumvis ficulneo, audacem fortuna
iuvit. Condonabit mihi vir ille opinor, si scaphula mea eius dromoni
remulco alligata tutum tandem consequi portum valeat. Forte
vitilitigator aut maleferiatus aliquis Zoilus meam ridebit audaciam,
\[50\] qui quod vel summi literaturae principes in tentatum reliquere,
aggredi atque tentare audeam Zelandus hoc est plus quam Boeotus, id mihi
palmarium, imo gloriae futurum scio, tantum abest ut probri loco ducam.
Neque id audaciam quivis candidus lector mecum dicet appellabitque.

\[55\] Veruntamen uti nullus me unquam audaciae arguerit, ita nec
timiditatem mihi merito quisquam obiiciet faxo. Libenterque per Iovem,
Fabii illius cunctatoris sententiae accedo. Huic enim derisionesque
conuitiaque metuens timidior, atque is qui abiecta hasta salutem pedibus
quaerit, visus est. Caeterum istis sutoriis Momis sinistra Minerua natis
\[60\] satis superque pro me respondet titulus. Quid enim aliud me, quam
Ruth, hoc est nihil peperisse egregii isti blaterones ac aselli bipedes
in me rudere ac clamitare queunt? Sed horum mihi, non secus, atque
Clisthenis filia Hippoclidi, cura est. Imo tales si mihi sint futuri
aliquot, \[65\] erit quod impense gestiam, ex hoc enim me aliquid Musis
dignum edidisse coniiciam, imo sciam, cum (Platone teste) a Musis sint
alienissimi, neque aliquem praeter sui simillimos in coelum ferre
noverunt. Quemnam, quaeso suorum operum haberet praeconem Mevius praeter
Bavium. O Midae stulta progenies. \[70\] Sed quo tandem nos, nobis
indigna, istis Antroniis asinis dignissima, egit ex candescentia? Hercle
ego istis brutissimis amusis, non secus atque ipsi literis, simper
infensus fui, et si animo responderet calamus, haec non tibi epistola,
sed Crisippeus liber adesset. Quam vellem meliorem illis mentem dari,
\[75\] ut vel ipsi meliora ederent, vel aliorum opuscula avide imo
invide potius incessere atque fugillare cessarent. Valeant hi literarum
censores eximii, ac aliorum monumenta perrimando, quod eos mordeat,
abunde reperiant. Tibi vero mi praeceptor: praeceptor mi tibi inquam,
hunc quem mea luserit, qualiscunque ea sit Thaliola, \[80\] dicare
constitui libellulum, mei ingenioli primitias, tu enim huic agello
primam dedisti sementem, atque aequum esse, ut illi, qui semina iecerit,
messis delitiae, quantumvis tenues cedant, quis negat? Denique quis
inculta hactenusque neglecta novalia, cultu atque satione frequenti,
huberiora fieri, reluctatur? \[85\] Non enim hic praeceptor doctissime
proprietatem Terentianam, aut venusti sermonis lauticias expectabis,
hanc insignem eius ac pene divinam ne vel Italus, nedum Zelandus
consequeretur. Illas vero metri ron non admisit, quam vel seduli adeo
tutati sumus, ut vel Despauterio iudice, cuivis Momo sticho logico
respondeamus. \[90\] Etiam intra Trimetros non Terentianos aut
Plautinos, sed Archilochios, constitimus. Id si feasset Terentius, non
minus gratiae (Quintiliani arbitrio) sibi peperisset. Porro nullus hic
nobis Colax aut Gnato exhibebitur, cum ab hoc perniciosissimo hominum
genere iuvenculos et Terentius et Plautus, \[95\] et hos secutus
Gnapheus ille, satis superque deterreant, conati sumus potius huius
temporis morum et casuum communium exempla scholasticulis meis
proponere: quibus velut exhortati ac praeminiti consultiorem vitam
vivere queant. Aleatorum itaque ac taurorum (aut si mavis) scortatorum
miserrimam depinximus vitam, \[100\] ac rebus exhaustis, miseriorem
utrorumque exitum. Quae, quaeso, tanta, ac aleae nonariaque
adulescentulis pernities, lues, ne dicam mors est. Tractamus etiamnum
sic historiam e sacris petitam, ut ad comoediae formam quam proxime
accedat. Neque tamen cum historia male agit, vel Lyranus, vel quivis
alius scholasticus dicet. \[105\] Has itaque lucubratiunculas meas tibi
consecratas, quantumvis sis negociorum undis obsitus, cupide accipito.
Munerum animum esse optimum te scire scio. Munusculum itaque quamlibet
tenue ne respuito. Illius memoris non immemor, cui obequitanti aquilam
ambabus manibus haustam obferens, *χειρονακτός* non respuebat,

\[110\] sed id ei impendio gratum fuisse testantur Historiae. Iam ne
literarum stateravi transgrediamur, hanc nostram Ruth quantumvis
rusticam urbanus accipito. Atque si vere id sit quod dicitur, tu eandem,
quamvis Iuriconsulto reluctetur, sic Iure consultiss. exornes sic comas,
sic denique concinnes, \[115\] ne rei nomen respondeat. Illud praeterea
auctarii loco, praeceptor humanissime suscipito. Si hanc nostrum
sementem tibi, tuique simillimis cordam potius quam praecocem apparere
cognoverimus: delitet apud nos, tamquam in tenebris, Bravium inscitiae,
est praeterea igni Comoediola, cui titulus est Episcopus: \[120\] His
Zoilos nostros Calaber impartiam, tyrunculos vero nostrae fidei creditos
eisdem veluti congiario donabo. Valeto Hoochstrati, nostro e Museo, Tuus
Zovitius.



# Main



**LVDIONVM NOMENCLATVRAE.**

Noemi vetula.

Orpha. I

Ruth. I Viduae admodum iuvenculae.

Attabas.

Numenius.

Eudulus.

Lerna.

Philoponus.

Loedorus.

Boos.

Misobigamus.

Thaltybius.

Eutrapelus. I

Prodicus. I Quibus accedent septem seniores.

Philopolites. I

# 2. PROLOGVS

≤line=1≥ ET si sciam. Viri optimi, quam dignitas

Et tituli, et authoris, subinde frigido

Cuivis operi, quamplurimum addit gratiae,

Numquam tamen diffido, quin vel opellulae

≤line=5≥ Nostrae huius hoc tam sordido titulo, mihi

Aliquantulum invidiae, licet non ambiam

Hanc, scaenicae arti gratiae, quamvis nihil

Desideret. Vobis quidem, risus salis,

Quem plurimum cupitis, parabo non parum,

≤line=10≥ Quid, quaeso, ut obticeam interim de authore, cum

Zelandi ob ignorantiam a quibuslibet

Male audiant. Vocabulo Ruth, homunculis

Abiectius, contemptiusque est? Namque ne

Isthoc laborent, mille se periculis

≤line=15≥ Obiicere non verentur, ut vitent idem,

Quos non labores perferunt? per saxa, per

Mare cursitant, aestumque frigusque tolerant,

Praetereo nunc iniurias, sacrilegia,

Proscripti unculas, latrocinia. Neque

≤line=20≥ Iniuria, quom ubique ab hoc, quo alienior

Mortalium quisque sit, eo suspicitur et

Extollitur mage. Tituli vocabulum

Quanto laboret odio, habetis optimi

Viri. Modo quam nomini ingenium male

≤line=25≥ Conveniat, Et quam sit Silenus fixius

Si habueritis, percipite identidem precor.

Peregrina nostra isthaec Ruth est, Poetico

Vestitu adornata, noua, confecta senio

Tamen, homini vestitus et formam et etiam

≤line=30≥ Phamam, parat, conciliat. Haec itaque noua

Est, digna cognitu, venusta auditu. Id et

Scire volo, quid desiderari posset in

Hac. Forma? At hac quantumvis occidua, Helene

Non cederet scio, absit huic dicto tamen

≤line=35≥ *ἀπόνοια*, Dicito, pudicitia? Hercule

Si Caesaris Pompeia cum hac certasset, haud

Repudium passa doluisset arbitror,

Quid obsecro. Dos? Aedepol mirum, quam in hac

Re polleat prae ceteris mulierculis,

≤line=40≥ Et id quidem vera. Nihil moveor super

Talentulorum multitudine. Perit et

Hoc quicquid est dotis facillime. Si enim

Tali fuissent praeditae uxores Neri,

Bene scio, numquam has sustulisset gratia

≤line=45≥ Dotis. Equidem opportunus adsum et inclytus

*Εγκωμιασὴς*. Siccine heus, Neptuno aquam.

Apollini lumen? Statim se heic sistet in

Proscaenio vobis. Tum enim quam quodlibet

Potius ei competere nomen, quam quod dicitur,

≤line=50≥ Posset, videbitis. Senes quos vel tenet

Alterius uxoris cupido, huc repite,

Nisi cuculos cupitis, huc aures date,

Addiscituri quam ambietis coniugem,

Concurrite et iuvenes, qui ob imperitiam

≤line=55≥ Rerum, proci mehercle strenui, verissima

Pro dote, falsam cupitis ambitisque. Quam

Stulte tamen saepissime vestro malo

Docetis. Huc, inquam, futuri callidi

Vaerissime dotis: pedem conserte. Sed

≤line=60≥ Quid singulatim quosque quaeso huc aduocem?

Cum neminem volumus ab hoc spectaculo

Excludier. Linguis modo hic et auribus

Faveat. Licet non perbenignis: attamen

Patulis. Cum id haud secus atque nomen novimus,

≤line=65≥ Quin heic habebit forte quod quaerere alibi

Posset, futurum neminem. Nam Zoilo

Tacite quod invidere. Momo mordicus

Quod vellicare. Candido auditori item

Aeque quod approbare posset, arbitror

≤line=70≥ Heic defuturum numquam. At auditor bone,

Si quisque in hac mellis medullam reperiet

Sibi. Reliquum quidnam est? quam ut auribus obviis

Hanc scaenicam actiunculam accipias. Modo

Id feceris. Tyrunculis ad scaenicos

≤line=75≥ De caetero ludos: Mihi authori quidem

Ad dictitandum animi addidisti plurimum.

# 3. PERIOCHA.

≤line=1≥ Socrus peregrina, peregrinas quum nurus

Haberet, orbantur maritis socrus et

Nurus. Socrus studet reverti in patriam,

Una comitatur hanc: parentes negligens

≤line=5≥ Proprios, penates, atque cognatos. Suae haec

Socrus volens ire obuiam indigentiae,

Spicas honeste honesta colligit: quibus

Socrus famem sedat. Deinde occurritur,

Quas unice flet, orbitati et *ἀπορίἡ*

≤line=10≥ Consilio ut usque valent senes, suadente nam

Socru, magistra fit metentium. Parit

Dein filium, unicum socrus solatium.

# 4. ACTVS PRIMVS.

RVTH.

*Iambici trimetri*.

≤line=1≥ Instabilis, heu, fati rotam esse mobilem,

Vel cuilibet per me licebit noscere.

Ego quae fui matrona quondam nobilis

Opulentula, et potens, ad haec beatula,

≤line=5≥ Praedita viro et gnatis duobus. At modo,

Ignobilis, paupercula, impotens, adhaec

Misera viro atque liberis orbata sum,

Pro summe Iuppiter, tibi pro ludon est,

Acheronticam hanc tam obruere donis dolii

≤line=10≥ Tui sinistri? siccine in mulierculam

Saevis? tot incommoda? quibus quamvis foret

Vir Ianus alter, nec salutem quampiam

Reperire posset: nedum ego muliercula,

Tum consili tum consulentis indiga,

≤line=15≥ Quam luctuosa et anxia infortunia,

Heu perpulit me a patria procul famis

Violentia: atque alimoniae ingens caritas,

Digressa et illinc sum admodum dives, viro

Pol, optimo, inter optimates praedita,

≤line=20≥ Quem mihi ferocia invidere diutius

Fata. Exin utraque soboles hic coniuges

Ducunt, satis quidem probas. Demum utraque

Obit absque liberis. Decem annis heic moror

Aliena: pauperie laborans maxima.

≤line=25≥ Cum haud suppetit, quo farciam mihi indigum

Stomachum, labore nec mihi corradere

Valeo: sum anus namque impotens. Nisi et meae

Nurus probissimae mihi ferrent opem,

Quid, quaeso, praeter restim huic reliquum foret?

≤line=30≥ Hae vero non tam beneficae semper mihi

Erunt, licet (quam sunt pio erga me animulo)

Semper futuras benevolas mihi, satis

Certo scio. Nam nubiles sunt, et bonae

Formae quidem. Communis atque est mos viris,

≤line=35≥ Aegre ut ferant, si digamae nimium colant

Socrus priores. Ergo quid misellula,

Agam haud scio. Saltem unica est mihi via

Salutis, haec si fallit mulierculam:

Illius in dubium scio vita veniet,

≤line=40≥ Age, conferam me in patriam quam ocissime,

Invenero fortassis illic quempiam,

Qui vel mei miserebitur, namque audio

Famem esse profligatam. Ob hoc prae foribus heic

Volo desidere modo, usque donec redierint:

≤line=45≥ Nurus. Scio, ut non ostiatim garriunt:

Re acta domum se conferent. Vah, commodum

Huc conferunt se, ubi dixero haec ipsis. Scio

Numquam sinent. Sed quod statutum est in animo, id

Conficere quamprimum arbitror consultius.

# 5. SCAENA SECVNDA.

ORPHA, RVTH, NOEMI.

*Trimetri.*

≤line=50≥ Quis mea Ruth, est mortalium tam saxei

Pectusculi: quem acerbior Rhamnusiae

Eventus haud deiiceret in luctum? Virum

Quem suspicabar, heu, mihi fore comitem

Perpetuum, et heic, quam brevi, imo temporis

≤line=55≥ Vel punctulo subtractus est mihi. O fera et

Saeva Atropos, sic unice charum mihi?

Quid? imo charius quam ego ipsa sum mihi

Divellere a me scilicet tibi libuit?

Quot sunt, diem connubii ulnis obuiis

≤line=60≥ Laetum manentes alterum? istos negligis

Respuis inofficiosa. Vbi pessima volunt,

Non vis, ubi nolunt, venis ultro. Atque item

Ubi copula est hac luce charior, invida

Saevis, ubi vero est tenebris tristior

≤line=65≥ Cymmeriis, maleblanda blandiris. Mea

Ruth, nunc piget vivere. Vtinam in materculae

Licuisset oppetiisse nixu infantulae.

RV. Siste lacrimas. Quid adiumenti conferunt

Hae lacrimae infortunio? Mortalis is

≤line=70≥ Fuit. OR. Ruth, ô, fuerit licet mortalis is,

Quoties tamen virum imaginor charissimum,

Pol, tum penes me non sum ego. Quid foemina

Est sine viro? RV. Quid foemina inquis sine viro?

Quam stultula es. Tune peteres viro alteri

≤line=75≥ Nubere, ubi tam probum habueris? Pol (ita me Hymen)

Etsi ordinis iam patricii viro forem

Nuptura, crede, potius ipsa mihi necem

Asciscerem, quam nuberem, sic me viri

Demortui astrinxit sibi gratissimus

≤line=80≥ Amor. Viri mortem aequius ferrem aedepol

Colloquia si minime negarentur mihi,

Sed id est quod excutit mihi saepe lacrimas.

OR. Imo alia me excruciant magis. RV. nempe generis

Interitus, id doleo etiam. OR. imo alia. RV. alia?

≤line=85≥ Quae dicito? OR. curis domus Ruth anxia est.

Vir fuit, is intercoepit. Et si quando erat

Epulandum apud nostratium non infimos.

Tanquam umbra eum comitabar officiosa. Sic

Mihi videbar inter optimas quidem

≤line=90≥ Non infima. At neglecta iam et satis anxia

Contineo me domi. RV. Et quidem satius puto,

Sibi foemina placente nil est stultius.

Denique probae est mulierculae, domesticam

Curare rem: minime studere epulis. Ea

≤line=95≥ Ne te Orpha solicitant? OR. adhuc quid est, sed id

Est religio eloqui. RV. Hancce religiosulam,

Quam similis es tui. Tibi ista male anxiae

Relinquo. Ego saltem mihi salubria

Colloquia denegari. Id, inquam, unum fleo,

≤line=100≥ Quam casta, et heu, quam sancta erant. Dicere solet,

Unum suos colere Deum, quique omnia

Creaverat. Leges adhaec dederat suis

Autographas. OR. Sanctas. RV. eas si quipiam

Servaverint, olympico fruerentur hi

≤line=105≥ Elysio. Et ad suos mihi dedit fidem

Nos demigraturos, fames ubi suos

Destituerat. Quam eius fui cupida: Deus

Pol, ille noverit. OR. Et ego eius quoque fui

Usque cupidissima, sed viro comite. NO. Audio

≤line=110≥ Illas loqui haud scio suis quid de viris.

RV. Si, sed aliquis peccasset in leges datas

Perpetuus illi poena tartarus foret.

OR. Quam Theseas hic porrigat lapsis manus,

Quamque facilis sit aditus iisdem ad hunc, ubi

≤line=115≥ Deliquerint quidquam, meus tandem addidit.

NO. Loquuntur audio de suorum coniugum

Confabulatiunculis. Mihi mora

Quaevis odio est. Huchuc adeste filiae.

OR. Socrus vocat nos. RV. Ipsa ubi est? OR. hem respice.

≤line=120≥ RV. Tun heic eras mater? Quid heic iam desides?

NO. Exspecto vos. RV. Prae foribus? NO. Heic nisi domus

Dicem sit. RV. absit. Quid rei est tibi in animo?

Ut quae soles cochleae instar assidue domi

Latitare, nunc prae foribus heic modo sedeas?

≤line=125≥ OR. Sane id ego demiror quidem. RV. atque ego aedepol.

NO. Egressa sum actura heic periculum, num anus

Iter animo acceptum queam conficere. RV. iter?

OR. Iter? RV. Quod acceptum iter ais? NO. Habetis ex

Me, nos adactas huc famis saevitia.

≤line=130≥ RV. En mater heic nulla est ciborum caritas.

OR. Imo omnium est heic magna vilitas. NO. Satis

Experta, novi. Interloqui sed sistite.

Comitata coniuge et duobus liberis,

Coniunx obit. Ducunt deinde in coniuges

≤line=135≥ Vos, id mihi displicuit: ut quod maxime

Mihi placuit. OR. Dii boni, beatulas

Nos dicerem: si essent adhuc superstites.

NO. Ambo moriuntur absque liberis, ita

De genere nostro actum est, quod unice fleo.

≤line=140≥ RV. Sic, mater, erat in fatis. Quisnam potest

Contra renitentia reniti fata? NO. Pol

Belle, renituntur mihi fata oppido.

Ego quae fui quondam Habraamo ditior:

Sum inops modo. Et nobilis: at, ô quid modo minus?

≤line=145≥ Comitata: sed sola modo. RV. Mater conqueri

Cessa. Nec es pauper. Nec ignobilis, et haud

Sola es. Putas te pauperem. Horribilis ubi

Fortuna subtraxerit id a te quod suum est?

Nos e matris alvo nudae in hunc mundum sumus

≤line=150≥ Ingressae, et haec fovet suis nos reculis.

Iam si manum retrahere huic libeat, agas

Tum gratias, velut usa alius reculis.

Porro alterum hulcus quod animo tuo dolet,

Papula est. Ais te ignobilem? OR. Arbitraris hanc

≤line=155≥ Nostra ex domo nobis adesse mater? Haec

Aut ex Stoa aut Academia Platonica

Prodit, quae ita in numerato habet Philosophiae

Dogmata. RV. Si ego tibi lapides, mater, loquor:

Heic comprimam me. NO, Tun mihi lapides? Pol ex

≤line=160≥ Animo loquor, meras mihi loqueris rosas.

Perge obsecro. RV. Quod vero ais te ignobilem,

Mihi videntur fabulae. Haud holosericae,

Aut florulentae mater: aut id vestium

Genus, aliquam indicat esse nobilem. Neque

≤line=165≥ Anteambulonibus, aut pedissequis quidem

Stipata, sit vocanda nobilis. Sed haec

Quam nobilem generosa virtus efficit,

Cuius fuisti absque dubio usque sedula

Cultrix. NO. Deus qui cuncta novit, noverit.

≤line=170≥ Pulchre quidem tu philosophata es. Caeterum

Quod sola sim non quit negari. RV. Sola tu?

Mane parum. OR. num solitudo nos premit?

RV. Quid at hesperus serus vehat nescis, meus

Mihi tamen dixit maritus saepius,

≤line=175≥ Futurum id: ut numerosiores vel habeat

Deserta proles: atque quae viro nupta est.

Forsan et habebis qui excitabit indolem

Ex te aut tuis: mutasse te ut fateberis

Feliciter. NO. Quid dicis, ex me? nihil quidem

≤line=180≥ Sed ex meis sperare possum quidpiam.

Certum est ob hoc iam, filiae, ingredi: ut ocius

Mihi parem viaticum: quo utar ego in hoc

Itinere. Quando adire patriam mihi est

In animo: et hinc migrare. RV. Mater siccine

≤line=185≥ Nos deseres? NO. Sententia est mea. RV. pol ego

Comitabor hanc quoquo iuverit, cum illa quidem

Vel ad suos proficiscar. OR. Atque ego sequar.

# 6. ACTVS SECVNDUS

ATTABAS, NUMENIUS*.*

*Scazontes*.

Prô summe Iuppiter, haud scio quidem de me

Quid fiet, omnes choriolae meae latrant,

≤line=190≥ Et lippiunt fauces mihi fame. Eheu me,

Qui mihi color? Quae habitudo corporis quondam

Fuit? Modo at squalidus sum, et aeger, et sentus,

Et id mea culpa quidem. Paternam rem

Namque abligurivi impigre alea et vino

≤line=195≥ Chio. NV. Hiccine est heus Attabas loci necnon

Nostri ordinis? certe ipsus est. Quid hic narrat

De Chio et alea? num is exulat mecum

Patria: quod hunc regione in hac modo cerno?

Credo. Et num is omnem rem alea abligurivit,

≤line=200≥ Chium quod incusat? ita suspicor. Sed cur

Virum alloqui, atque interrogare rem cesso?

Heus Attaba. AT. Hem quis nominat me? NV. ego. AT. Quis tu es?

NV. Numenius, tuus hercle amicus. AT. hem noster?

NV. Sic est. AT. Qui ego te conspicor, mihi enarra

≤line=205≥ Hoc in loco? NV. me? AT. te inquam. NV. id ordine efferam,

Tibi: sed ea lege ut et item mihi narres,

Qui huc veneris. AT. Recipio me illud acturum

Tibi. Differor quamvis fame, attamen scire id

Desidero. NV. fame hem? viatici quaeso

≤line=210≥ Nihil tibi est? AT. Id ne Monogrammica haec pulchre

Tibi arguit facies? Viatici quicquid

Erat: id iter prodegit. Ast libet scire.

Sed Asianus ne esto. NV. Ero Lacon. Nosti

Quare exulem patria, ergo ubi reliqui exul

≤line=215≥ Patriam Corinthum adnavigavi onustus re

Ampla, ast ubi appuli, ilico, haud scio sane,

Qui occurrere et rogare, quid novi adferrem.

Sed penitius post quam videre me: noscunt quid

Vener. Officiose adest probus quidam

≤line=220≥ Ut rebar: exquirens, petesserem ne ipse

Probus, probum hospitium, annui. Probus tum ille

Duxit me in hospitium aedepol videbatur

Primitus honestum. Intrantem ubi viderunt me

Famuli: exhibent sellam mihi, assido. Nunquid

≤line=225≥ Libeat mihi, rogare, prandium dixi

Pontificium volo, oboediunt statim, sternunt

Et lectulos, decumbitur, papae quos non

Hic apparatus? dubium erat quidem. AT. ah Come,

Quam iniquus es, si esset mihi modo panis

≤line=230≥ Aterrimus, faterere me lupum. NV. Mox te

Iuvero. AT. Mihi exigua mora annus est hercle.

NV. Mox dixero. Accubuere homunciones heic

Mecum hercle festivissimi, potabamus

Hilariter, mox de Planesio hic: alter

≤line=235≥ De Thaide occipiunt loqui. AT. Disertos hos

Foecundus effecit calix. NV. tenes. Quidam

Mihi tacenti. Heus nulla Naevia aut Thais

Est tibi? ego, nulla inquam. Sed unica est Lais

Hunc quae Corinthum allexit, ille tum, magno

≤line=240≥ Meret. Heic ego: pecuniae satis, detur

Modo potiri, ostendi et ocius zonam

Aere tumidam. Hanc ubi videre: dicebant,

Num Laidem petis? Peto, ilico fertur

Per servulum. Iunonia advenit, secum

≤line=245≥ Trahens decem pedissequas. AT. Num erat forma?

NV. Forma? hercle praetulisset hanc Alexander

Veneri, ego saxeus videndo foemellam

Sedi. Salutatis quibuslibet, nostro

Lateri statim se adiunxit, haud scio quare.

≤line=250≥ Puto me advenam credebat unicum forte.

*Μῠρο βρεχι* assedisse me, hercle iurassem.

In facie et in lingua gerebat haec ipsam

Venerem. Misellulus ego Bacchus: haud Mavors:

Venerem ambii hanc. Noctem precabar insanus,

≤line=255≥ Respondit. Heus noctem? meridie? adsit nox.

At interim Veneris amica gustemus.

Nam absque Cerere et Baccho Venus iacet. Vera

Per Herculem inquis, ego. Eia Bacchus et munda

Detur Ceres, qui exolvet est modo praesens.

≤line=260≥ Vah. Bacchus et Ceres? datur cibus talis

Heic capite damnatis ait. Miser rursus,

Quicquid tibi Lais lubet, licet dixi,

Bromia ades huc inquit, peroptime nosti

Vinum palatulo meo unicum nectar:

≤line=265≥ Ferto amphorarum par. AT. Tot, Iris haec, villi

Sola ebibit? NV. Mane. Tu Edusa, quam primum

Ambrosiam stomacho meo pares velim.

AT. Morigerae erant? NV. Monosyllabae. AT. probe, me hercle ad

Perniciem erant instructae. NV. erant? mane, nondum

≤line=270≥ Omnem rem habes. Editur, potatur, et tandem

Chorea ducitur. tibicinum princeps

Aderat, is Hedymeles erat, mea sane

Sententia. AT. hercle longus es. NV. molestus tu:

Iam fecero. Estur et potatur, ut dixi,

≤line=275≥ Ubi nox adest: ad calculum vocantur tum

Omnia, minae consumptae erant ibi plusquam

Novemdecim. AT. Novemdecim? die et uno?

Vah. Satrapes quamvis fuisset illius

Amator, haud potuisset hos tamen sumptus

≤line=280≥ Sufferre. NV. Sumptus hos? mane parum, audi id quod

Plus est. Domum se quisque proripit, praeter

Laida, suis cum ancillulis. Precari tum

Coepi miser noctem, inquit illa, tun credis

Posse precibus te id consequi? nihil sane

≤line=285≥ Agis. Quid, inquam, precibus? optime exoluam,

Atque etiam ita, ut dices bene esse tecum actum,

Ne sic quidem, numerato mille drachmas (si

Te admitto) Coelozonae, ait, meae. AT. Invisum

Propudiolum. Hem *ἄβατος* tua haec Venus certe est,

≤line=290≥ At qui se habebat zona? NV. zona? belle. Hanc tum

Ancillulae in lecto locant, ego et ducor

Apud hanc. Papae, vitam deorum adeptum me

Putabam, iniqua lux adest, adest quaedam

Placide rogans: num Laidi placet quidquam,

≤line=295≥ Odiosa Lais ait, ubi moraris? te ex-

Agitet Venus. Vel prandii appetit tempus,

Nondum inquio. Facessito, parato mox

Ut vestiar dixit, aliae statim adcurrunt,

Hanc vestiunt, abeunt, citus sequor. Rursus

≤line=300≥ Ientaculum paratur elegans, lautum,

Indulsimus genio beatuli. Sed quid

Multis? ago hanc vitam pecunia salva,

At perdita nusquam ipsa Lais, ancillae et

Nusquam, imo fracta est tessera. AT. Obsecro dicas,

≤line=305≥ Quid commodi tu consequutus es tandem,

Ex Laidis forma? NV. rogas? quid ex Circes

Comites Ulyssis? AT. Haud scio. NV. id tibi dicam.

Hunc reddidit leonem et alterum vulpem.

AT. Aut es leo, aut vulpes NV. Ego et leo et vulpes

≤line=310≥ Sum, quid, cum enim vi extorqueo a viatore

Pecuniam. dic? num probe tibi functus

Munere leonis videor? et cum ubique omnes

Circumvenire proditoria fraude

Conor, quid heus? num rite dicor et vulpes?

≤line=315≥ AT. Sed, num satis tuto quidem? NV. quid hem, tuto?

Quam sit superstitiosus iste non nosti

Populus. Hic unum credere in Deum se inquit.

Qui vult, reservetur sibi in malos poena.

Potius enim, credito, manus in ignem: quam in

≤line=320≥ Latrunculum aut furem iniicerent. AT. Inauditum

Genus hominum. At qui huc veneris, scio nondum.

NV. Faxo scies. Forte ut fit, incidit sermo

Inter epulas, zona valente, diversis

Super hominum ritibus et institutis. Haud

≤line=325≥ Sine omnium admiratione quidam isthaec

Adduxit in medium, animo meo insculpsi

Mecum arbitrans: vacua crumenula : id certum

Mihi erit asylum. Factum opinioni mox

Respondit. AT. Hic ne mi quidem huius audivit,

≤line=330≥ Regionis ignarus etiam est. Pudor namque

Hunc reddidit patriae exulem. Haud potest dici

Quam gaudeam, me repperisse te longe

A patria. Numeni eris mihi praesens

Deus, famem sedare si velis, qua nunc

≤line=335≥ Crucior Saguntina. NV. id rogas? meum quidquid

Est: id tuum esse existimato. AT. fac detur.

NV. Sequitor. Mane, quem video? AT. quid tibi cum istoc?

NV. Cum isthoc ais? per Herculem, haud secus tales

Quam Corycaeus subsequor tum et observo,

≤line=340≥ Namque cruciarer eripi bolum nostris

E faucibus. AT. Certe ex meis bolum impune

Auferret haud quisquam, scio. Bolus gaza

Mihi Persica esset, valeat ille. Narrabo

Mox tibi meum infortunium. NV. Lucrum nobis

≤line=345≥ Huberrimum spirabit hinc, scio: quaeso

Lateamus heic paucillulum. AT. Fames atque

Sitis nihil super lucro moventur, quin

Vel panis atri frusto, et undulae haustu quam

Minimo: Midae regno, hercle, cederem. NV. Numquam id

≤line=350≥ Faceres scio, si Soebidas fores. Hem audi.

# 7. SCAENA SECVNDA.

EVDULVS.

*Trimetri.*

Iussit me herus rebus relictis omnibus

Prodire rus: et qui se habent agrariae

Res visere, illuc prodii, video alios

Cribracula, atque alios cylindros, et alios

≤line=355≥ Messorias falces parare. Quisque pro

Se operatus est sedulo: ut acervarent diu

Fruges petitas. Haec ubi video, inquio

Mecum, quam inique comparatum est, ut qui egent

Minus: laborent magis, et ociosulos

≤line=360≥ Suis alant laboribus. Namque agricolae hi

Non sibi, at heris serunt, metunt. Nam victitant

Olusculo et sero atque lacte: cum interim

Heri impigre obsonant, potant, unguenta olent.

Quid hoc malum infoelicitatis est? Nisi ut

≤line=365≥ Credo hos ferundis miseriis natos. At haec

Dum ego reputo, imprudens reliqui villam heri,

Id sentiens: rursum revertor. Ast ubi

Illuc redi, conspicor herilem villicum

Nil agere, coepi mecum ego cogitare, ehem

≤line=370≥ Si rite quid factum expetis, mandes huic,

Qui caeteris operantibus latet domi

Securus. Hiccine villicus frugi est? virum

Adii, rogo, num se ocii pudeat? Qui ita

Ille. Rogo, num videt alios rei dare

≤line=375≥ Operam? inquit ille omnia parata esse, et nihil

Desiderari heic absque coadiutoribus,

Quantum queo coniicio me mox in pedes

Isthaec hero renuntiaturus. At ubi

Inveniam herum nescio, domi an apud forum.

≤line=380≥ Sed est ne hic ipsus de quo agebam? et certe is est,

Nescio quid hic ambulet. adibo et alloquar.

# 8. SCAENA TERTIA.

ATTABAS, BOOS, NVMENIVS, EVDVLVS.

*Trimetri.*

Nunquam hercle amico amicus es tu. NV. St, tace,

Quaeso morare paululum, te contine,

Fortassis obiicietur heic ovis lupo.

≤line=385≥ EV. Salve here. BO. Mihi quis herus? Ades ne Eudule mi?

Frugi es, probo negocium capescere:

Atque expedire id ocius. EV. Sic est. BO. Sed heus,

Qui res agrariae se habent? dicito, satin

Saluae? EV. Satin? maxime here. BO. Laetor. Quomodo

≤line=390≥ Fruges se habent interrogo, et quid villicus,

Messoribus num eget? EV. Rogas, fruges? Here

Quondam hos agros fuisse nudos frugibus,

Modo si videres, diceres. BO. id arguit

Fames decennalis. EV. Here, et ante istos decem

≤line=395≥ Annos. BO. Potest credi? EV. Nihil magis. BO. Deus

Bone: quam benignus es in tuos male meritos.

AT. Illud vide silicernium, beneficium

Cereris suo asscribit Deo. NV. Si me audiant.

BO. Demessione num etiam egent? EV. Num egent rogas?

≤line=400≥ Iamdudum et aream, quid dico aream? imo iam

Omnia parata villici ocium arguit.

BO. Quid ocium? num somnium illud ocio

Torpet modo? EV. Non, coadiutores sed manet.

BO. Coadiutores? indicasset id tibi

≤line=405≥ Per servulum: si villicus frugi esset. At

Scis quid volo? EV. Si dixeris, sciam. BO. Volo

Cras strenuos operarios conduxeris

Qui arcere noctiuagos latrunculos queant.

EV. Fiet. Here numquid aliud? BO. hoc curato. EV. Iam

≤line=410≥ Curatum erit. BO. Villico renunciato te

Diluculo summo adfuturum. EV. illuc eo.

NU. Nunc faxo edes, modo sequitor me. Agant

Quidquid velint, mihi messis huius cedet haud

Exigua portio tamen. Sequeris? AT. Libens.

≤line=415≥ NV. Foemellulae. AT. Foemellulis nihil boli est.

# 9. SCAENA QVARTA.

NOEMI, ORPHA, RVTH.

*Trimetri.*

Pol non anilem credo fabulam esse: sed

Oraculum Mosaicum, quod inquiunt

Quemvis viatorem, bonam partem itineris

Fecisse, si porta sit egressus. Nam ego

≤line=420≥ Egressa vix anilibus pedibus domo,

Videro mihi absolvisse iam medium iter, et

Adhuc pedes mihi pruriunt, fugamque item

Ardent. Ita et vivit Deus, si non putem

Alas mihi esse, aut Mercuri talaria

≤line=425≥ Vestri. Nam ego quamvis sum anus. Veruntamen

Mercede vel promptissima, non cederem

Vestro aedepol Ladae aut Doloni aut Herculi

In itinere hoc faciendo, et ignoro quidem

Qui hoc fit. Mihi namque si alio esset iter: haud

≤line=430≥ Testudinem praeverterer. Credo haud secus

Quam aliquis equus non bene satur: quo si tibi est

Certum uspiam pergere: opus est bene stimules

Calcaribus, sed ubi reverteris domum,

Freno indigebis tum. OR. Paterni quam soli

≤line=435≥ Avida est socrus. RV. Mater solum omne patria

Est forti, ut aequor piscibus. NO. Sed immemor

Sui ut sit haud sinit tamen cuivis sua,

Patria, Domum quaeso revertimini. RV. Domum

Mater? OR. Domum dicis? RV. Nihil faciam minus,

≤line=440≥ Quin ad tuos pergam simul tecum. OR. Atque ego.

NO. Quid mecum? RV. Ita est, tecum. NO. Ad meos? RV. imo ad tuos.

NO. Absit rogo ut vestros relinquentes deos

Iurare velletis mei in leges Dei

Quae quam graves sint, nostis. RV. Hem graves? NO. graves.

≤line=445≥ RV. Stipendium at dulcissimum est. NO. Non ambigo

Sed apostatae a vestris vocabimini. RV. ain hem?

Apostatae? nihil minus sumus. Iam enim:

Si vera fas sit eloqui: re apostatae

Sumus, cum enim sint hi Dei: si dii tamen

≤line=450≥ Sint nominandi scilicet: manuum hominum

Opuscula : insuper os habentes nec loqui

Posse: et oculos nec cernere: atque aures neque

Audire: quid magis sumus quam apostatae,

Hos si deos coluerimus? OR. Per pol eadem

≤line=455≥ Audivimus meo ex viro. RV. Ex meo omnia

Haec habeo. Caeterum, Deus bone, quantula

Et, ô quam inaudita in suos beneficia:

Mihi retulit collata, vestro et a Deo.

Pol, sic ubi haec verissima esse credidi:

≤line=460≥ Cupida hinc migrare et aduolare illuc, fui.

OR. Fuit mihi idem animus quidem semper. NO. Fide

Bona, nihil vos commovent cognatuli?

RV. Tu mihi pater: tu mater. Haud ullus est

Cognatulus praeter tuos. NO. Sed facilius

≤line=465≥ Hic consequemini viros, cum filiae

Estis bonae: bonis item prognatae, at id

Quod aucupantur huius aetatis proci,

Dotem puto ingentem: parum est. Nihil sed est

Quod conquerantur caeteris de dotibus

≤line=470≥ Naturae: adultae cum estis et formosulae.

RV. Me suspicaris velle nubere viro

Unquam alteri: quam praeter ex te mihi datum?

Id absit a me. NO. Ineptin hem? num ex me virum?

Nonagenaria pareret tibi virum?

≤line=475≥ Ridiculum id est. Esto tamen: puellulus

Gignendus esset: nugae: ab hac iuvencula

Nonagenaria: sterilis certe, prius

Quam masculesceret puer: foret utraque.

Morare. OR. Pol, nil verius. NO. consultius

≤line=480≥ Est vos redire: in genus vestrum: fere

Nullum: sepultum semper optatis, quod et

Bene stabile, aeternumque forsitan foret.

OR. Credito mihi, non dimoverer a tuo

Latere: nisi istud me moveret. RV. Hau, quae ais?

≤line=485≥ Tun dimoveberis? NO. rogo, comitare tu.

RV. Te. NO. Illam. OR. aedepol mater (ita me omnes oderint

Dii) redirem sin id urgeret. Vale

Itaque diu mater. NO. Vale et tu filia.

Det tibi Deus concordiam cum coniuge

≤line=490≥ Quem sortitura es. RV. Siccine abscedis? OR. Vides.

NO. Tu sequere eam: ut coeptum queam conficere iter.

RV. Sequerer ne ego? ne unum quidem latum pedem abs

Te dimovebor, quin futura sum comes

Tibi: vel ad imos: aedepol, manes. NO. Procul

≤line=495≥ Avertat id Deus optimus maximus. RV. Ita est

Tamen. NO. ais ad superos. RV. mihi placet. NO. Si sic tua

Sententia est, cum fabulando trivimus

Tempus, adeundo resarciamus id, ocius.

RV. I prae: sequor, saltem impera, et factum puta.

# 10. ACTVS TERTIVS.

LERNA.

*Trimetri.*

≤line=500≥ Nemo aedepol me astutior: vel cautior

Nemo est meo in quaestu. Oenopolas quoslibet

Primarios etiam, ego respuo foemina

Prae me. Scio si transvehi accidat

Potentiorem heroa, et heroida etiam:

≤line=505≥ Divertit hic potens ad oenopolia

Frequentia et iuxta forum posita, ut potens

Sic scilicet videatur et quibuslibet,

Famulitia hinc sollicita sunt ob istius

Adventum. Item postquam parata mensa sit

≤line=510≥ Sybaritica: aut etiam apparatu Persico

Pulchre apparata: tum potens mensae assidet

Solus: aliis astantibus, de quolibet

Hic apparatu paululum gustat. Proin

Idem apparatus ob feruntur caeteris,

≤line=515≥ Tum servulis. Papae, quam avidi cibi hi

Sunt: namque Betylum vorarent: purpura

Voraciores, credo. Sic superest nihil

Quo servuli et ancillulae famulitio

Lassi: queant stomachum latrantem reddere

≤line=520≥ Placidum. Insuper cum ad calculum sint singula

Vocitanda: vix caupo audet officio suo

Fungi, imo praefinito vix audet loqui,

Quidquid datur saepe accipit: vultu quidem

Hilari: animo sed non satis placido. Itaque

≤line=525≥ Conducitur magno domus: similiter et

Famuli. Quid huic? nonne nimium debitum ilico

Profugium habet certissimam comitem? mihi

Quidem videtur, et omnium experientia

Rerum magistra, docuit id quam plurimos.

≤line=530≥ Ego quidem his astutior: domunculam

Pecunia emi mediocri pone moenia.

Quid mihi rei isthoc cum foro est? quod cum meo

Quaestu usque dissidet. Nihil quidem, quia

Hi qui videri non volunt: primum obtinent

≤line=535≥ Locum mea in domo. Nam ab his mihi aedepol

Pecuniae non minima portio venit.

Ipsi, si enim deverterent alio: Meus

Frigeret omnino mihi quaestus. Sed id

Ne fiat, artes mille sunt notae mihi.

≤line=540≥ Bona pars meorum sunt iuvenculi, patrum

Qui sunt sub imperio: eidem modo quaeritant

Hospitia clancularia: ignorantibus

Parentibus possint suo pro ingeniolo

Vivere. Etiam sunt mihi aliquot puellulae:

≤line=545≥ Formae quidem non mediocris vicinae: eas

Accerso, ubi veniunt mei. Per pol, probae

Istos, uti in nassam bene illectos tenent,

Et nostrae inauctorant scholae. Et si quando non

Supersit illis aes: fides negatur haud

≤line=550≥ Ipsis, ea lege attamen: redeant brevi

Pecunia praesente. Vel si adhuc deest:

Quidquid queant subripere clam parentibus,

Id adferant. sic neque Ceres, neque caro huic

Unquam deest, cum clanculum hanc ex horreis:

≤line=555≥ Isthanc item ex tinis ferunt furaciter.

Sed quid mea unde: modo habeam, gratum est lucrum.

Denique malorum omne genus ad me non secus

Confluit: uti ad Lernam Atticam omne sordium.

Quare inditum merito est meum nomen mihi,

≤line=560≥ Ditescere at qui vult opust a quolibet

Accipiat ulnis obviis lucrum, nihil

Curans de honesto. Quid mihi: si appellitent

Subinde me Lenam? Parum est discriminis

Num Lerna vel Lena vocor. At plaudo mihi

≤line=565≥ Postquam meus quaestus calet, quem mihi bene

Stabilem peto et perpetuum. Is aedepol modo

Recte se habet. Nam sunt mihi hospites duo

Boni nepotes. Coepi modo susurria

Quae vana vellem. Scilicet quod patria

≤line=570≥ Ipsi exulant, et per latrocinia: etiam

Furta in animo esse heic victitare, At stultula

Magni aestimo id? Tales si enim propellerem

Excluderem: aedepol mihi res ad colum

Ilico rediret, Quod quidem aiunt adfore

≤line=575≥ Genium Temesseum, in diem istud est. Neque

Haec tractitet secum in animo: ditescere

Qui vult, Sed hem? num video eos? certe quidem.

Transcurso opust hinc ad forum ocius mihi,

Deinde ad macellum, obsonii ut quid comparem,

≤line=580≥ Pol, Polyphagos hos dixerim vaere: usque enim

Quid edent, rogant. Siccine moror? lingua ubi agitur:

Victoria est mulierculis certissima,

Nam lingua ubi soluta sit: nescit modum

Silentii ullum. Sed ego ne loquacula

≤line=585≥ Videar eis, forum adeo quam citissime.

# 11. SCAENA SECVNDA.

ATTABAS, NVMENIVS.

*Scazontes*

Modo hercle non ad clepsydras paratus sum

Confabulari: pomeridianum sed

Tempusculum hoc transigere fabulis totum

Libet, et quidem illis continentibus. NV. Sane

≤line=590≥ Ne continens sis metuo. AT. Vah, calet lingua,

Neque bos: foret quamvis Bathavus: haud linguam

Tamen coerceret. NV. Quid? Attaba hem? tu: quae

Tibi: nemini, heus audin? cave. Nam henas, nosti,

Repetita fit chilias. AT. Tun arbitraris me

≤line=595≥ Quidquam? id mihi religio maxima esset. Scin,

Casus meos enucleare, tamquam rem

Sacram? tibi libet. NV. Agito id. AT. Parentes: heic

Aiunt nihil magis salute gnatorum

Desiderare. Sed meos magis credo

≤line=600≥ Sitisse perniciem meam (impium quamvis

Sentire talia de parentibus sit) quam

Salutem. NV. At heus, credi id potest? Parentes num

Sunt uspiam intantum improbi: improbum optarent

Qui filium? haud credo quidem. AT. Prius rem ipsam

≤line=605≥ Audito: tum dicas id. Hercle vix quinque

Decembribus nato, mihi exhibet gnato

Pecuniam matercula haec. Nuces mercor,

Lusurus his cum aequalibus mihi. Verum

Iaciendo in orcam, mihi perit statim grumus

≤line=610≥ Nucum omnis. Heic puer revertor ad matrem.

Exigo pecuniam: dat ipsa quamprimum.

Itidem facit plus milies. Nuces vero

Ubi reliqueram atque traderer cuidam

Probo magistro: allexit: haud scio, quanam

≤line=615≥ Re, stulta matercula puellulum invitum,

Ut scilicet capesceret iugum gnatus

Scholasticum. Puero placet, duce et matre

Adeo magistrum primitus mihi blandum.

Postea ubi me panaria laborare

≤line=620≥ Temulentia videt: suum probe munus

Facit, vel Orbilio ferocior quovis.

Non ausus id matri referre, compulsus

Feci meum officium: et quidem probe. Namque

Ne quidpiam manare posset ad pravum

≤line=625≥ Hunc plagiosum sedulo hercle cavi: dum

Illud rescitum iri arbitrabar. At quando

Id clam putabam fore: redibam ego rursus

Impigre ad ingenium. Hic ubi modum vero

Nullum facit: puer hic satis superque audax,

≤line=630≥ Matrem rogabat: si superstitem vellet

Me gnatulum, detineat a schola saltem.

NV. Sed, quid animi mater tum habebat? AT. Hem mater?

Ultro patrem accessit: aliquid suo gnato

Indulgeat modo obsecrans, et hunc saltem

≤line=635≥ Puerum sinat vivere sua voluntate.

Nam non necesse habes tuo marite inquit

Agitare pro imperio omnia. Ipse tum durus

Coepit preces retundere ipsius. Tandem

Vaero improbis orationibus victus,

≤line=640≥ Gerito, ipsa curam filii inquit, utrum aut hic

Salvus sit aut perditus, ad hunc nihil spectat,

Curato tu. NV. Quaenam Attaba haec fuit Gello? et

Hiccine pater? qualis fenestra aperta heic tum

Fuit tibi ad nequitiam? AT. Id exitus multum

≤line=645≥ Miser probavit. liberum tum enim factum est

Mihi: meam inclinare quolibet mentem,

Quia exulabat natibus severus tum

Orbilius, hinc cum aequalibus meis, buxo

Certare: globis, atque item pila coepi,

≤line=650≥ Quaequae animus affectabat exequebar. NV. Num

Et parvus invisere soles suburras? AT. Non,

Quia illud aetas vetuit. Ex ephebis sed

Postquam exii: penitius huius inquam, tum

Ingeniolum scisses. Quia huic fuit cura

≤line=655≥ Tunc unica: experientia doceri: quid

Aut senio ferret lucrosus, aut quidnam

Damnosa raderet canicula. NV. At numi

Vnde? AT. Vnde ais? Mater pecuniae plusquam

Satis administrabat patre inscio. NV. Nunquid

≤line=660≥ Pater rescivit postea? AT. Nihil quidquam.

Imo si aliquid subinde is: connivebat. NV. Vah,

Nimia *φιλοσργια* parentis. Omnino

Exvere sic patris animum patrem? AT. Illud: sed

Sero modo: conqueror, uterque tum mortem

≤line=665≥ Moritur parens, haeres relinquor ex asse

Solus, nihil relinquo in aedibus, nec vas

Nec vestimentum: imὸ nec ollulam, quin mox

Conrado quaelibet. Deinde servos, et

Ancillulas produco, vendo, mercede,

≤line=670≥ Inscribo item aedeis, talenta congessi

Plusquam viginti. NV. Vah, tot aeris uni ne

Homunculo suffecit? obsecro qui iste

Tibi periit tantus pecuniae coetus?

AT. Id audies. Moritur parens uterque, ut mox

≤line=675≥ Dixi: et quidem exspectatus, Attalo me tum

Opulentiorem credidi. NV. Mihi Plutus

Sane fuisses. AT. Nortiae arbitrabar vel

Me gnatulum, cui nullus esset aequalis,

Cuique omne liberum foret. NV. Papae, mira et

≤line=680≥ Prava arrogantia divitum, sed enarra

Quaeso: unde tam subita opulentulo euenit

Tibi metamorphosis, beatior Croeso ut

Evaseris iam Irus? AT. Scies: modo posses

Tacere, provocare in aleam audebam

≤line=685≥ Tum quosuis, imὸ sorte maxima quavis

Apposita. Ego solus Monarcha regnabam

Tanta potens pecunia, nec audebat

Quisquam aleae certamen aggredi mecum,

Vel provocatus. Caeterum advenit quidam:

≤line=690≥ Nescio quis. NV. Isne erat opulentior te, vel

Potentior? AT. Nescio quidem, ast eundem me

Potentiorem vel fuisse monstravit

Rei exitus. Paratus hic erat mecum

Sortem aleae experirier. Fuit nobis

≤line=695≥ Praescripta lex: ut quisque senionem vel

Coum iacit: tum alter talentulum ponet.

Qui vero chium vel caniculam mittit :

Idem talentum poneret. Sed is qui tum

Venerem iacit, bene cumulatum acervum idem

≤line=700≥ Tolleret, utrique lex placet. Rem adimus non

Avibus bonis. NV. malis? AT. Monarcha nummatus

*Διάκενεσθαι* illinc abeo. NV. ain Attaba? et zona et

Re perdita? AT. omni. NV. ex gnatulo privignus est factus.

AT. Verus. NV. Sed id merito quidem tuo, scisti.

≤line=705≥ Namque Venerem non convenire cum uxore

Summi Iovis. Iunonius, potens, stans pro

Iunone: quando eras monarcha: velles ne

Venerem tibi propitiam? Iniquum id est hercle

Beneficium exoptare ab hac:cui nunquam

≤line=710≥ Benefeceris, contrariae imo cuius tu

Parti faves. AT. Riden Numeni in hac re tum

Misera: tum iniqua? NV. Iniqua ais? manet mente

Alta repostum odium hercle iniquae in Aeneam

Iunonis. AT. Ah, haud aequum facis: dolentem qui

≤line=715≥ Rides amicum, credidi dolorem esse

Communem amicis. NV. Doleo maxime, sed nos

E poculo laetor bibisse eodem. Nam

Iniuria Veneris uterque rem nostram

Haud poenitendam amisimus. Mala arbitror

≤line=720≥ Communia esse mitiora. Sed quod sors

Fert animo id Attaba feramus aequo. In re

Enim mala iuvat animus bonus multum. AT. Huic

Credis animi quid deesse? Si hercle ferveret

Militia: haud facerem pili quidem. Sed nunc

≤line=725≥ Ex Attaba fiam Irides miser, cum sim

Laboris inscius. NV. Ecce me, sequi si huius

Dogmata voles: nunquam Irides eris faxo. AT.

Ego, si modo posses, nihil recusabo

Laboris, efficiendo quidquid obtrudes.

≤line=730≥ Famelicus namque peteret vel e flamma

Cibum. NV. Viden nostram? AT. Quam, heram? NV. ipsam. AT. Ain? quidnam

Operatur? NV. Ostia ambit, ut solet. AT. Num ergo

Loquax? NV. loquacissima. Negocium si illi

Sit ad forum: saepe annus est priusquam illinc

≤line=735≥ Redeat. AT. Ita est. NV. Hinc audiamus haec secum

Quid garriet. Desint si huic quibus narret:

Quicquid animo gerit, experire: num longo

Sermone id aut lapidibus, aut luto dicet.

# 12. SCAENA TERTIA.

LERNA.

*Trimetri.*

HA ha hae. Mihi iam nunc quidem ex animo libet

≤line=740≥ Ridere: cum video omnia ex animi mei:

Sententia succedere. Haud credo deos

Etiam si id intime velint: posse alicui

Magis esse propitios. Cui, quaeso, citius

Aut etiam abundantius opes obtrudere

≤line=745≥ Possent, quam huic modo faciunt? Pol nemini,

Sustineo sola familiam lautissimam,

Et id quidem parvo meo quaestu. Attamen

Carissimam annonam fuisse nemini

Latet. Quid at modo faciam? ditissima

≤line=750≥ Fiam brevi est necesse. Nam baculo licet

Pecuniam propellere optarem: haud secus

Atque inquiunt Graecos famem solere: pol

Minime valerem. Annona nam vilissima est.

Hodie ubi deveni in forum : concurrere

≤line=755≥ Cupaediarii, coqui, caetarii,

Obferre non: sed potius obtrudere mihi

Merces videbantur. Papae, quam subita mox

Mutatio rerum, ex inaudita cibi

Poenuria : permaximam ecce copiam,

≤line=760≥ Obsonii tantum emi ego: quod vel novem

Hospitibus esset satis: ut arbitror: tribus

Argenteis. Hinc mihi lucrum est huberrimum.

Causabor annonam esse caram: id arguet

Mecum prior rerum indigentia. At pol mei

≤line=765≥ Flocci facient id hospites. Non sunt enim

Ut *Κυμινοπρίσαϊ* hi: qui vel ob minimum obolum

Tragicas cierent: alteri parvi Hercule:

Turbas. Mei tum liberales: tum boni

Homunciones sunt. Qui enim nos calculum

≤line=770≥ Facimus, placet. Quidquid deinde asscribimus

Pro eduliis: haud displicet. Demum aedepol

Creta mihi sulcata est: ita et subinde ubi

Incaluerint potu: duae a me lineae

Ducuntur una. Hi calculo facto nihil

≤line=775≥ Obmurmurant, imo satis faciunt probe.

Tales ego blandiloqua blandis attraho

Semper mihi verbis. Meus qui tum potest

Iacere quaestus? imò quid vel obstaret,

Quin ego opulentula ero brevi? At monet

≤line=780≥ Tempus me ut hinc iam conferam ocius domum,

Struxisse dudum namque oportuit thoros.

# 13. SCAENA QVARTA.

ATTABAS, NVMENIUS.

*Scazontes.*

Trivenefica hinc siccine abiit? capin Numeni quid

Inepta garriit? NV. Peroptime, at dixin

Hoc fore? AT. Mea sententia quidem nobis

≤line=785≥ Mutandus esset mox locus. NV. Locum dicis?

Stulte sapis, tutius ubi pararemus

Nobis asylum nescio. AT. Sed hercle isthaec

Vel Satrapen exenteraret. NV. Id credo

Quidem. Sed audisti ne, saepe, quod partum

≤line=790≥ Sit male: male id rursum subinde dilabi?

Dignum iam habet patella operculum. AT. Quid tun

Numeni habes vel male pecuniam partam?

NV. Nonne id tibi dixi, me huic rei totis

Incumbere heic nervis? quo *ὁδοιδόκοσ* privem

≤line=795≥ Non segniter pecunia viatores,

Mecum edere si velis : animust ut hos viatores

Non segniter spolies pecunia et vita.

AT. Vita? satin sanus es? NV. Opinor occisos

Mordere non posse. AT. au: modo scio quorsum

≤line=800≥ Tendas: nec heic me defuisse tentabis.

NV. Probo. Caeterum si quidpiam quit auferri

Domino inscio, audin? auferes id impune?

AT. Nescio. NV. Scies, vel a me abi. AT. Virum dices.

NV. Scis quid velim modo facias? AT. Id autem quid

≤line=805≥ Est dicito. NV. Non te illius puto ignarum,

Quod servulo silicernium suo iniunxit.

AT. Numen quod et Cereris suo deo asscripsit?

NV. Recte tenes. Demessione facta: audin?

Heic moris est habere in ipso agro aequatam

≤line=810≥ Satis aream, in qua ventilant suas fruges.

AT. Ab acere scilicet. NV. tenes. in hac condunt

Frumenta temporis aliquantulum: donec

Sit inacerosum, quidquid ex agris illuc

Potuere congerere. AT. Scio. Sed heus, quid me

≤line=815≥ Vis facere? NV. Dicam, fortis es, deinde aptus

Praecipue ad hanc rem quam paro, ibis illuc tum

Videns, ne convasare quid queas noctu.

AT. Hem, scis ne quid vel de latrunculis noctu.

Ab area arcendis loquutus hic sit? NV. Phy

≤line=820≥ Stolide putas ne hos posse deprimi somno?

AT. Scio. At loci inscius sum ego, atque ob id furto

Inidoneus. NV. Docebo te locum et furti

Modum. Tu huic dabis operam rei, ipse autem

Dabo interim alteri periculi multum

≤line=825≥ Maioris, ut qui exercitatior: nec non

Loci et modi mage conscius. AT. Placet, dexter

Mercurius adsit modo. Sed, NV. Hem tibi autem. AT. quid?

NV. Mercurius intervenit. AT. Ain? NV. Vide. AT. Num est is

Silicernii servus? NV. Tenes, facessamus

≤line=830≥ Hinc. Nam ut diei tempus est morari nos:

Credo, hospitam, ut quae lectulos modo stravit.

# 14. SCAENA QVINTA.

EVDVLVS.

*Trimetri.*

Nae stultus est, qui se manus credit Dei

Effugere posse pedibus humanis: licet

Accipitre sit pernicior, longae hercle sunt

≤line=835≥ Dei manus, nec non inevitabiles.

Expertus id sum hodie. Ego namque rure cum

Reverterer: video duas mulierculas

Ante praeeuntes, cupidus has dinoscere

Praeeuntibus quantum queo, insto, consequor,

\]840\] Saluto, cognosco resalutantes: erat

Nostras Noemi cum nuru, ut dixit, sua.

Hanc de Elimelech rogo, mortuum cum filiis

Dixit. Quid et sic sola nudaque veniat

Interrogo, flens tale responsum dedit.

≤line=845≥ Egressa sum plena: vacuam iam me Deus

Reducit. Illius, hercle, fortunae oppido

Modo miseret me, ut quae solet numerarier

Inter opulentulas, modo pauperrima

Redeat. Hero haec cur cesso nuntiare? nam

≤line=850≥ Fortasse paupertatulae huius obviam

Ibit. Tamen vereor ne conspiraverit

Tenacibus pecunia Plutis: quibus

Quanto est pecuniae magis: tanto,hercle, sunt

Attentiores ad rem. Egenus atque si

≤line=855≥ Quidquam poposcerit, audit ilico male

Ab eisdem, herum tamen meum illis imparem

Spero. Monet tempus domum ut me hinc conferam,

Ne si heic diutius modo subsisterem

Cum advesperascit, forte post festum adforem.

# 15. ACTVS QVARTVS.

EVDVLVS.

*Superioribus pares.*

≤line=860≥ Multa hercle adhuc nox est meis oculis: idem

Et solitudo huius fori arguit. Solet

Enim die crepusculo frequentibus

Forum scatere operariis: nullum modo

Video. Quid hem? ni ambigua lunae lux sit: aut

\]865\] Ni aedituus indocte, ut solet: modo rexerit

Horologium: vix tertia est. Ego dum nimis

Hero obsecundare studeo: multum meam

Defraudo naturam. Quid hic modo faciam?

Ignoro. Obambulare liberum est mihi heic

≤line=870≥ Ad satietatem usque. Si operarios enim

Manere: uti certum est: volo discedere, e

Foro haud licet. Sed heus Noemin et nurum?

Quas tamen ob hesternam profectiunculam

Scio defatigatas fuisse oppido. Equidem

≤line=875≥ Ita est, adibo interrogans quonam velit.

# 16. SCAENA SECVNDA.

NOEMI, RVTH, EVDVLVS

*Trimetri.*

Nemini ego plura acerba suspicor homini

Unquam accidisse: quam mihi mulierculae

Oblata sunt. heu me miserrimam, hanccine

Non licuit una cum viro atque filiis

≤line=880≥ Posuisse vitam? haccine ego caussa tantum eram

Cupida revertendi in solum natale? cui

O quanto erat praestabilius, gentium ubivis

Vitam agere: quam huc redire, et hanc penuriam

Pati. Etiam et in patria datur stabulare sub

≤line=885≥ Dio. Num id est itineris exhausti Deus

Bone praemium? rogito inopis te nunc mei

Miserescat. RV. Obsecro bono mater animo

Sis. Satius aedepol fuisset, arbitror:

Huc non migrasse. Sed tamen quando heic sumus,

≤line=890≥ Quaeque obferuntur perferamus ea animo

Aequo. EV. Noemi hem. NO. Me Noemi nominas?

Pol, falso id est nomen mihi inditum. Quis es?

Ho, tu ne es Eudulus? EV. Tenes, quo tenditis?

NO. Sane haud scio, quo tendimus, ferme ubi sumus

≤line=895≥ Ignoro, tanta me aegritudo oppressit. EV. hem

Quid aegritudo? quaenam ea est? NO. Dicam tibi

Intrasse me nosti die hesterna oppidum.

EV. Crepusculo noctis, scio. NO. vacuam quidem. EV. Id

Dolui etiam. RV. Fortunae id inconstantiae

≤line=900≥ Asscribito. NO. Siccine fuit Rhamnusiae

Pro ludo huic vetulae novercari? ut etiam

Ne obolum reliquerit, unde restim emat equidem

Haec iam mihi foret expetenda maxime

Si hominis nihil superesse post mortem, citra

≤line=905≥ Putidum cadaver crederem. EV. Quaeso, bona

Verba, neque fortunae imputes, cum quidquid est

Tibi: credito, infortunii, id tibi a Deo

Penitus profectum sit, etiam ne dixeris

Tibi esse eundem iniurium: quia forte vel

≤line=910≥ Maiora de illo merita es. RV. Hem, tun hanc, bone

Vir in Deum peccasse diceres? NO. Volo,

Commeruimus malum: attamen dignum hisce vel

Iniuriis numquam. EV. Deus novit. NO. Quid, hem

Vetula aliquid committeret quamobrem fame

≤line=915≥ Periret? EV. Id numquam sinent cognatuli.

NO. Pauperculis cognatus est nullus. Nam heri

Dum veni in urbem: quia pecuniae nihil

Mihi erat: adibam alicuius aedes misera: quem

Mihi suspicabar esse vel primarium.

≤line=920≥ Pepuli fores graviter quidem. EV. Scio veterem

Ob familiaritatem id egisti. NO. tenes,

Mox prodit hospes: me rogans quidnam velim.

Tibi loqui dico, fores aperit, rogat

Quae sim. Ego Noemi. Quae Noemi inquit. Quasi

≤line=925≥ Non noveris dixi. Sobrinus tu mihi es,

Cognata non est nomine hoc mihi, quod sciam

Respondit. EV. Hunc forte ob diutinam arbitror

Absentiam nomen tuum praeterierat.

NO. Quid si apud Hyperboreos talentum rem decem

≤line=930≥ Mortua reliquissem: an ne, vir bonus ille, me

Bene nosceret? sane, et quidem memoriter

Meam usque progeniem: ab avo atque atavo ordine

Bene numerans. EV. bona verba quaeso. NO. Imo mala

Potius. EV. Noemi perge narrare. NO. Quid opu’st

≤line=935≥ Verbis, meos homini missellula aperio

Casus. EV. ut evidentiora scilicet

Indicia noscendi te haberet. NO. id tenes.

EV. Quid deinde? NO. Quid deinde quaeris? Ista dum

Oratione, satis quidem longa eloquor.

≤line=940≥ Concludo, nil pecuniae mihi esse. EV. Quid?

Nihil obtulit? NO. Nihil. EV. Nec hospitio excipit?

NO. Imo nec agnoscit. Die sed crastino

Nos latius confabulaturos, mihi

Promittit, hac de re. EV. Interim hospitio cares.

≤line=945≥ NO. Quia egens relicta misera sum: ignoratur, heu,

Nomen, ego negligor. Vide quidnam facit

*ρενία* omnibus molesta. EV. Ubi hac nocte stabulum

Nacta es? NO. Ubi? sub dio. EV. Deus bone quanta, et, o

Quam poenitenda incurrit humanum genus

≤line=950≥ Si vixerit diu. NO. Atque si cognatus id

Egit: quid acturos putas alios? RV. Bono

Mater animo sis. Hunc dolorem ponito.

Ego cellulam parabo conductitiam

Nobis. NO. Sed unde victum, et hospitii quis hem

≤line=955≥ Ius solvet? RV. Ipsa nendo: noctes et dies

Operamque dando nos alam ambas. NO. Quaestus is

Friget modo. Nec possis hinc corradere

Ius filia hospitii. EV. Aedepol, nimis anxia es,

Haec consulit bene, eius exsequitor, rogo,

≤line=960≥ Consilium. RV. Ita interea aliquid fiet scio.

NO. Id aliquid est nihil. Sed ut res postulat

Faciendum id est tamen. EV. Probo hercle commodum

Operarii huc se conferunt. Vos agite rem

Vestram, his necesse est ut loquar. Habebitis

≤line=965≥ Me semper hercule: id quod unum valeo ego:

Cum lingua, tum mente vobis benevolum.

Valete. NO. Tu quoque valeas. Ruth, quid agimus?

RV. Quidquid tibi lubet: mihi mater placet.

NO. Obambulemus oppidum. RV. Non abnuo:

≤line=970≥ Nil aeque ut ocium, mihi cum sit odio.

# 17. SCAENA TERTIA.

EVDVLVS, PHILOPONVS, LOEDORVS*.*

*Trimetri.*

Mulierculae huius per Iovem infortunium,

Vel lacrimas extunderet silici. Vide

Quam occidua sint bona quae homines tam avide ambiunt,

Desiderant. Ph. Eudule salveto, quid haec

≤line=975≥ Frons tetricae vult sibi? quid? domin’ recte omnia?

EV. Ita quod sciam. PH. Sed hem, quid est quod lacrimas

Etiam excutit tibi? EV. Elimelech uxor. PH. Quid haec?

Num Elimelech reversus est? EV. Quam vellem. LOE. Ob id

Tu lacrimaris ? sin minus, diu valeat? EV. Valet

≤line=980≥ Numquam hercle posthac male habiturus. PH. Obsecro

Te Eudule quidnam aegri in animo tibi sit? rogo

Ne animum meum diutius suspendito.

LO. Idem obsecro. EV. Vidistis has mulierculas?

PH. Mox in foro? vidi. LO. Atque ego. EV. Noemi erat

≤line=985≥ Altera nurus. PH. cuius? EV. Noemi. PH. Elimelech

Cum filiis aderat ne? EV. dixit mortuos

Esse. LO. id ne fles? quod si adforent iuvenes: seni

Iniuriae nihil ortum. EV. Ain? LO. Si Caspius

Vixisset: inclusus, fame confectus, is

≤line=990≥ Dudum fuisset. EV. riden heus? LO. Nequaquam, is est

Mos Caspiis. Sexagenarios fame,

Conficere scilicet, imo erat genitus, ut et

Moreretur. EV. Id nullus negat. Sed alia res

Est. PH. explica obsecro. EV. eius uxor rediit huc.

≤line=995≥ LO. Plures idem efficient scio. EV. at tali hercule

Fortuna, ut eius te recusares fore

Rivalem. LO. Ob id misera arbitror. EV Miserrima.

Nam neque obolus, restim quo emat, superest ei.

PH. Non dicis id. EV. Nihil magis. PH. Mutatio

≤line=1000≥ Tantan Deus bone rebus insit? quam male

Fortuna saevis, lubrica et vaga. Ne obolum

Reliquum esse, tantum habuisse? LO. tali miseriae

Nil miserius dici potest. PH. Sed obsecro

Te Eudule, qui illi periit substantiae

≤line=1005≥ Tam magna portio? EV. Deus novit. PH. Neque id

Retulit tibi? EV. id quod retulit narrabitur

Tibi postea. Prius volo rem agere meam,

Verba mihi ne lucri faciam. Dicite mihi,

Operarier vos velle falces arguunt,

≤line=1010≥ Vultis ne heri demetere fruges? quantum enim

Quisquam suis operariis dederit: is et

Vobis dabit. PH. Iamdudum: id optabamus: ut

Qui scivimus nobis ab ipso opellulae

Solatium promptissimum esse. LO. Tun, bone

≤line=1015≥ Vir opellulam vocitas? PH. Labor non est labor,

Mercedem ubi recipis. EV. Probe dicis. Agite

Adeamus agrum: heic vos labore, ego fabulis

Tempusculi molestiam triverimus. PH. Id

Nobis placet. Sed num puellulae tibi?

≤line=1020≥ Frugem ut? EV. Scio, sunt, video herum. Quam ocissime

Abeamus hinc. LO. is non potest videre nos,

Quum non habet vitreos ocellulos. EV. Male

Dicax: num herum rides? PH. Id ingenium hominis

Est hercle. EV. Loedorus, papae, ingenium, audio,

≤line=1025≥ Cum nomine optime quadrat. PH. Rem ipsam tenes.

# 18. SCAENA QVARTA.

BOOS.

*Eiusdem farinae.*

Fidem quis in servo, obsecro, unquam quaereret?

Num rara avis servus fidelis? Quis hominum

Id diffiteretur? Fidelem isthunc meum

Dico esse, si quisquam alius. Ad quaevis quidem

≤line=1030≥ Negocia expedienda non ineptus est.

Credo: suae non parceret vitae: modo

Posset mihi prodesse, tantum abest, ut ab

Hoc luderer dolis. Apud me est, hercule,

Illi fides tanta: ut etiam si posset: haud

≤line=1035≥ Me falleret credam. Quid eius praedicem

Laudes? Mihi est et nomine et re Eudulus, hic

Sane mihi est monosyllabus. Nam iniunxeram

Illi die hesterna, ut operarios modo

Conduceret laboriosos: obsecro:

≤line=1040≥ Quam is habuit id curae. Mihi: ne forsitan

Oppressus alto somno, is id minus bene

Curasset: hercle cura somno inimica non

Defuerat. Experrectus hunc voco, volens

Hominem excitare, at ille nil contra, insolens

≤line=1045≥ Quidem id facit, mecum inquio. Ipse aliquantulum

Iratus e lecto prosilio, et ad

Cubiculum eius pulsitans graviter fores

Prorepo, nec quenquam audio, cubile item

Cerno vacuum. Quietior recipio me in

≤line=1050≥ Lectum ocius: mecum inquiens, eiusmodi

Servos nequaquam esse minimum decus aedium,

Ego semiplena luce ubi resplenduit

Sol: vestibus me vestio: atque huc ad forum

Venio, nec heic video virum. De eo hos viros:

≤line=1055≥ Nisi ruri enim scirem esse: percontarer. At

Certum est mihi illuc ire: sacrificium ubi

Diluculare sit absolutum, id in animo est.

# 19. SCAENA QVINTA.

NVMENIVS, ATTABAS.

*Scazontes.*

Modo Attaba audin? ipsa res manus poscit.

AT. Qui sic? NV. rogas? Ea ne excidere quae dudum

≤line=1060≥ Dixi tibi? AT. Quaenam? NV. Hercle dixerim Lethem

Te verius, quam hominem. Seni aream? AT. ah, tanquam

Nomen meum. NV. Nunc demum opus tua exprompta est

Astutia. AT. Hercle exprompta bellule, namque hac

Mea periere talenta. Sed virum dices

≤line=1065≥ Modo mihi significes locum ett modum. NV. Laudo,

Portam hanc biturritam viden? AT. Nisi credas

Oculos mihi deesse. NV. ea exeunda est a

Coena tibi. AT. Villam haud scio. NV. Mane, postquam

Exieris hanc, aedificio eleganti aedem

≤line=1070≥ Exstructam ad hanc manum videbis, illaec est.

AT. Itur ne eo per publicam viam? NV. Itur. Sed

Exorbitabis tu sciens. AT. Scio. Nempe

Privata res quia geritur: via utendum est

Privata. NV. Ita ’st. AT. Quid si aream insciens tum non

≤line=1075≥ Invenero? NV. Invenias facillime faxo,

Graminea, quam diximus, ubi via haec esse

Desinit, habet semitam frequentem ab utraque

Manu, una ducit ad aream, aut aedeis:

Altera sinistra hac sursum ab aedibus tendit,

≤line=1080≥ Hac facito iter. AT. Tun me iubes aberrare

Ab aedibus, cum pone eas tamen praeda

Deliteat? NV. Haud scis quo velim. Prius totam

Rem audi. Via isthaec te in nemusculum ducet

Villae obiacens, latitabis usque in hoc donec

≤line=1085≥ Tempus aliud poposcerit. AT. Scio donec

Operarios somno obrutos putem. NV. Recte

Descendito tum per nemus, domum versus,

Ibi area est propter, tu in hac tibi iniunctam

Rem denique efficito. AT. Sed haud scio, quonam id

≤line=1090≥ Fiet modo. NV. faxo scies. Solet talis

Res aggredi a primatibus viris huius

Sectae: priusquam inimica lux propinquaret.

Ego id volo a te ante mediam aggredi noctem.

AT. Proflare toto pectore arbitraris tum

≤line=1095≥ Operarios somnum? NV. tu eos negas esse

Homines? Die non segniter laborare et

Noctu excubare: suspicaris humanum

Id esse? AT. Quid si officii id, alteri cuidam

Acheronticus commiserit? NV. Quid et si nunc

≤line=1100≥ Caelum ruat? Verumtamen suus cuique

Est villulae *οἰκουρός* tibi est is obiecta

Placandus offula, periculi forte

Ne quid latrando tibi parare posset. Tum

Vaero. AT. Hem tibi. NV. Quid? laudo. Caetera ex me mox

≤line=1105≥ Scies. AT. Placet, modo Laverna conatus

Iuverit meos. NV. Iuverit, scio, modo audax sis.

# 20. SCAENA SEXTA.

NOEMI, RVTH.

Profecto uaere dicitur, spem fomitem

Laboris esse, haec deambulatio licet

Parum laboriosa: quam me anum male

≤line=1110≥ Affecit: aedepol mihi profectio

Hesterna ludus non labor visa est: prae ut haec

Hodierna, qua quid mihi laboriosius

Esse potuit nescio. RV. ita ais mater? Satin

Sana? stadio tu comparas passum? NO. mihi

≤line=1115≥ Spes, filia, alas addidit tum. Hanc vero ubi

Viderimus esse uanam, et alas et animum

Abiecimus. RV. Non vana: quin habeas agrum

Incolumem adhuc. NO. Pol, neutiquam degenerem: is est

Neglectus aeque ut domina, glaream haud agrum

≤line=1120≥ Dicas: decem annis vomerem non passus est.

RV. Attamen ubi voles, ab hoc pecuniae

Aliquantulum abrades. NO. Parum id quidem est. RV. parum

Habere praestat, quam nil tamen. Aureum

Numisma, quantumvis etiam exile: esset et

≤line=1125≥ Mendico, opes, Pactolicae. Ipsa vero: ubi

Vir ille dixit, esse nil quod conqueri

Posset Noemi, agrum quum habet, qui vel suae

Iniurias poenuriae propellere

Potest: statim exilvi animo. Atque (ut dicitur)

≤line=1130≥ Me provolutam ad Milvios videbar. Id

Et tacita mecum agens. Bene actum est, salva res

Est, ego laboribus, et ager proventibus,

Salvae sumus. NU. Proventus ille erit admodum

Parvus. RV. Pusillitati ego eius obuiam

≤line=1135≥ Ibo, laborando, imo iam certum est mihi:

Nisi secus imperitaveris: prodire rus,

Atque sicubi nacta fuero Philopauperis

Domini agrum: ibidem colligam spicas. NO. Probo,

Nam messis hordeacea est. Et sane ego

≤line=1140≥ Congrediar. RV. Id pol non sinam. Tu quae soles

Heic patritia esse: aetatis occiduae etiam:

Modo praeter aequum et praeter aetatem tuam

Corraderes spicas? opus negocii haud

Parvi? sinam? nihil minus facies. Sed hinc

≤line=1145≥ Te conferes intro: atque pones: si sapis:

Isthanc tuam aegritudinem. Nimium es enim

Solicita de victu. Deo relinquito hanc

Curam: ipse enim qui cuncta pascit, non sinet

Suos fame extrema perire. NO. Ego facile

≤line=1150≥ Hanc de annuis mitto. Si huic Maalion

Vel Chloelion parvulus in aula luderet:

Nil aegritudinis esset amplius. RV. Omnium

Rerum arbiter Deus: si id ex re censeat

Tua esse, et invitae puellum obtrudet. NO. Id

≤line=1155≥ Verum esse quis negat? RV. Interim aegritudinem

Istam evome ex animo tamen. Ne te, obsecro,

Mater mea excrucia. Futuri enim exitum

Deus in sua unius manu tenet. NO. Aedepol

Ruth quanta quanta es, ipsa consolatio es.

≤line=1160≥ Age age, tuis parebo dictis: quae mihi

Omnem dolorem adimunt. RV. Pol optime facis,

Patienter hunc feras. Dabit Deus huic quoque

Finem. NO. Facillime feram. RV. Recte. Est enim

Cuivis dolori remedium patientia.

# 21. SCAENA SEPTIMA.

ATTABAS.

*Superioribus pares.*

≤line=1165≥ Quam saevit irata Nemesis. Vah, opulentule,

En pro pecuniaria zona, hunc habes

Modo sacculum. Rerum vicissitudinem

Quaeso vide. Si haec hercle praescisses, scio

Non tua talentula tam habuisses vilia.

≤line=1170≥ Stultus malo accepto sapis. Sed quid egomet

Me concoquo, exedo, in animo volvens miser

Partum alea infami malum. Satius quidem

Puto, si quid aegritudinis sit in animo:

Penitus id evellere. Quid infoelicius

≤line=1175≥ Enim, quam in ipsis pectoris penetralibus

Gestare veros inferos? Quique inferi

Horribiliores mente conscia sibi? At

Dignus profecto sum odio ego, cum muliebri

Isthac loquacitate. Nostra ex re foret

≤line=1180≥ Obire iussa Numenii potius. Viri

Per Herculem vaferrimi. Iussit is, ut a

Coena oppido exirem, aucupandi gratia,

Casses enim hos mihi dedit, queis non parum a

Silicernii surripuero frugibus, et id

≤line=1185≥ Hac nocte, si modo mihi Laverna sit

Propitia. Nunc vero exeo commodius ut

Mihi tempus eligere queam. Satius enim

Quam adesse post mala, oua morari censeo,

Omen sinistrum. Proripit se huc, cuius in

≤line=1190≥ Igni modo ferrum est. Papae, scipionem habet,

Tripes animal quonam velit, demiror. Hinc

Facillime observabo eum quonam iverit.

# 22. SCAENA OCTAVA.

BOOS, ATTABAS.

*Trimetri.*

Qui procul ab aedibus operarios habet:

Si non gravetur hos subinde invisere,

≤line=1195≥ Viae laborem foeneratum sentiet

Pulchre sibi. Id nunc scilicet, me prolicit

Etiam facit quo iniurias aestus feram

Aequius. Eo illuc vero nunc, ut quidnam agant

Sciam. Solet vulgus operariorum enim

≤line=1200≥ Plerunque heris absentibus, tempusculum haud

Labore: sed magis ocio atque fabulis

Terere. Meus si Eudulus acquisiverit

Tales: ne ab iis latum ibo culmum, imo neque

Domum revertar, usque donec opellulae

≤line=1205≥ Pensum diurnae absolverint. Verumtamen

Habeat licet fide probata operarios,

Nunquam tamen dum ventilavero aream,

Domum revertar. Nam scio, vigilantius

Praesente me incumbent, ut et noctu area

≤line=1210≥ Libera sit a latrunculis et furibus.

Rem nosciturus, itaque recta ad villam eo.

AT. Argis licet custodiam commiseris:

Faxo tamen de praeda opima moereas

Tu: atque ego triumphem. I: callidum me senties.

# 23. ACTVS QUINTVS.

LOEDORVS, PHILOPONVS.

*Trimetri.*

≤line=1215≥ Philopone tam mane ne? domum cum saero heri?

Euripus ipus es hercule inquiete cum

Isthac tua. PH. Loedore scin? insomnia quidem

dormire me haud sinunt. LO. Quid insomnia ais? ô

Quam vellem, ut Arcadicam habuisses hanc modo

≤line=1220≥ Noctem: Meae uxoris nates a frigoris

Iniuria sesquihorulam vel plus eo

Defenderem suspicor adhuc insomnia

Quae haec sunt? PH. Quid id verbi est prius mihi dicito.

LO. Apud Arcades insomniorum visitur

≤line=1225≥ Nihil inquiunt. PH. credi potest. LO. Nihil magis.

PH. Noctem lapillo candido dignam, Hercule

Id ducerem felicitatis maximae

Loco: una si talis daretur nox mihi.

LO. Dabitur, modo illuc demigres. Sed dicito.

≤line=1230≥ Qualia fuere insomnia haec: quae hac nocte te

Philopone te exagitare? PH. Qualia censeas,

De isthac peregrina. LO. Noemi de nuru

Scilicet. PH. Habes. LO. Mirum profecto ni parum

In somniando fuerit huic discriminis

≤line=1235≥ Tecum. PH. Facesse hinc in malam crucem scelus

Cum hac opinione parum pudica. LO. Quid scin heus.

Quid arbitrer? PH. Facile id tuo ex ingeniolo

Coniicio. Certe honestiorem, vel Socrus

Amantiorem vidimus neminem. Etiam

≤line=1240≥ Id dicere ausim ego: quam habet virtutem hanc ei

Fore *κυπρίδοσ κεσὸμ*, LO. Per herculem obsecro

Ne factites arcem ex cloaca. PH. Optem Eulogum

Te ex Loedoro. Sed id quod asserui modo,

Vel argumentis evidentibus optime

≤line=1245≥ Docere possum. Honestius negabis heic

Vidisse te arbitror aliquam nostratium

Legisse spicas: quam haec per integrum diem

Nuperrime. Denique quid hanc pellexit huc?

Num opes socrus? Sic hercle consultum probe

≤line=1250≥ Eius fuisset inopiae: spicas item

Colligeret heic modo sedula. Ast quid? Num viri

Spes consequendi heic a socru? Verumtamen

Nullos huic sciebat esse liberos.

Quid igitur? LO. erga socrum amor censes. PH. Rem acu

≤line=1255≥ Tetigisti. LO. Ego demiror aedepol aliquem

Posse faciei eiusmodi monstro allici,

Quod si essem ego viduus, magis quam talium

Cuticulae: pecuniae rubiginem

Ambirem. PH. Abi hinc cum ambitione isthac tua.

≤line=1260≥ Scin esse virtuti suum Cupidinem?

LO. Veneris ne is est puer etiam? PH. coelestis. Hic

Mortalis est tuus Cupido. Nec ut tuo

Caduca forma huic placet, sed mage animi

Probitas. Hic arctius proborum hominum animos

≤line=1265≥ Amore sancto colligat. LO. Deformis hic

Sit est necesse per Iovem, qui, ut praedicas

Rationem habet nullam elegantiae. Liquet

Enim omnibus: simile usque gaudere simili.

PH. Stultus ego, qui tecum habeo verba, cum es boni

≤line=1270≥ Sermonis infestissimus gladius. Id in

Animo habeo, videbis hunc Cupidinem

Bene meritum de eadem. At heic ne fabulis

Male collocamus tempus? Hinc adire rus

Vel solis exortus monet. LO. Philopone, quam

≤line=1275≥ Operariis mercedula est solatio.

Quid, censen hunc herum priori? prompta ne?

PH. Tun id times? operarios mercedula

Fraudare: relligio foret tali arbitror.

LO. Animum ad laborem dederis hercle, age, sequor.

# 24. SCAENA SECVNDA.

MISOBIGAMVS.

*Trimetri.*

≤line=1280≥ Aequo videntur longiores aedepol

Noctes mihi, quantumvis aestivae, arbitror

Id esse propter coniugis demortuae

Absentiam. Deus bone, haec si uti fuit

Dulcis iuventae socia, solatium etiam

≤line=1285≥ Potuisset esse meae senectuti. Hercle me

Polycrate fortunatiorem dicerem,

Rem quam habuimus non midiocrem a parentibus,

Mirum quidem qua industria hanc tutata sit,

Haec solitudinis propulsit taedium:

≤line=1290≥ Qua nunc miserrime angor, haec. Sed augeo

Mihi aegritudinem. Hercle idem nolle atque idem

Velle usque iuxta mecum huic fuerit. Neque

Forma neque dos etiam movebit me, ut aliam

Ego coniugem unquam duxero, cum rara avis

≤line=1295≥ Mulier proba est. Tentasse me laetor tamen

Quam vaeritati affine sit: mulier bona

Pars bona. Etiam de caetero cavebo, ne

Vel sentiam, quam non sit improba mulier

Simplex malum. Quid est enim quod me haud sinit

≤line=1300≥ Esse *αγαμομ *? quid, generis interitus? duo

Sunt mihi puelli. Venereae tentigines?

Aetate sum frigidus ego, quid tum? nihil,

Veruntamen permulta sunt quae me magis

A bigamia deterreant: compellerer

≤line=1305≥ Uxorculae: morosa si contingeret,

Libidini: inservire iam aevo frigidus,

Non possum. agam quiduis prius. Novimus enim

Servire multis, sortis esse miserrimae.

# 25. SCAENA TERTIA.

NVMENIVS, ATTABAS.

*Trimetri.*

Tantum ne inest formidinis, ut etiam

≤line=1310≥ Formidet umbram? AT. Umbram inquis? hercle spectrum erat

Deforme: sed breviusculum, niveum caput:

Caetera nigrum. NV. Foemina fuit. AT. gibber etiam

Totum fuit corpus. NV. Scio, hordeaceum,

Mirum hercle ni praedam tibi intercoeperit.

≤line=1315≥ AT. Noctu ne sola foemina? haud credo quidem.

NV. Viragines non credis esse foeminas:

Audacia quae vel viro non cederent:

Atqui, hercle, degenerem animum timor arguit.

AT. Si credidissem ego id fuisse foeminam:

≤line=1320≥ Per herculem intercoepta praeda iam foret

Nostra. NV. Ah. belle quidem, Si foeminam

Fuisse scisset: facinus aedepol viro

Exercuisset dignum. At heus : quid si virum?

AT. Aeque quidem. Sed credidi spectrum esse, vel

≤line=1325≥ Daemona. NV. Periculum de eo egisses quidem.

AT. Prae horrore constupui fere. NV. Quando timidos

Statuisse vidisti trophaeum unquam? Hercle quod

Si talis oblatus fuisset mihi bolus

Vel e famelici lupi faucibus. is heic

≤line=1330≥ Adesset ereptus, mihi praedae nihil

Tunc temporis visum est, solum vertere, mihi

Hercle in animo est. AT. Diutius subsistere heic

Nunquam scio ex re nostra id esset. NV. Quaeso, quo

Divorteremus? AT. Quo lubet: dispice aliquid.

≤line=1335≥ NV. Quid? Hem scio. AT. Quo dicito? NV. Huc aurem admove.

AT. Hercule equites illic futuri sumus. NV. habes,

Sed hem, quid, audisti ne? AT. Sane etiam nihil

Non his licere, et id quidem impune, mihi

Dixere. NV. Quid tu? iusque fasque esse inquiunt:

≤line=1340≥ Quemvis viatorem pecuniario

Levare fasce. AT. Quid itaque heic te detinet?

NU. Impunitas mali. AT. Haec ubi est summa? NV. Regio

Contermina huic regioni habet sane, haud scio,

Quos Hercules aut Theseos, acerrimos

≤line=1345≥ Talium equitum hostes. AT. Ne Hercules contra duos

Tamen. NV. Nihil periculi foret aedepol:

Ni Doryphoris stipati adessent. AT. Metuis id

Ne? fuga timoris socia tum nobis erit

Subsidio. NV. At heus, quid si comprehendimur? AT. Id quoque est

≤line=1350≥ Ferendum, ii enim qui aut in rota aut in cruce obeunt,

Mortem magis propiciam habent, arbitror, eis

Qui vel phthisi vel calculo miseram exigunt

Vitam. NV. Age, age, quando ita accipis: non abnuo

Rei exitum experirier tecum, modo

≤line=1355≥ Respondeat linguae animus. AT. Id re senties,

Non tantum enim in loculos, sed in corpus etiam

Usque tibi coniunctissimus ferociam.

NV. Recte quidem. cedet scio in diverbium:

Coniunctus est suo Attabas Numenio.

≤line=1360≥ AT. Quod si paroemiographus dedisset id:

Per Herculem immortale nobis iam foret

Nomen. Sed heus, accingimur ne iam itineri?

NV. Iamiam. AT. Grave et longum est, ad haec viatici

Parum. NV. Nihil nobis molestiae, arbitror,

≤line=1365≥ Sarcinulae onus pariet. Viaticum in via

Nobis erit curae. AT. Sed hem. Lernae nihil?

NV. Valeat, suum sibi foeneratum sentiat

Munus. AT. Equidem pulchre, Deus quantas ciet

Turbas. NV. Licet coelum inferis, huic misceat

≤line=1370≥ Per me. Hinc ego facesso. AT. Subsequor libens.

# 26. SCAENA QVARTA.

BOOS, THALTYBIVS, PRODICVS, EVTRAPELVS,

MISOBIGAMVS, PHILOPOLITES.

TRIMETRI.

Dosonis agnomen dehonestat hercule

Virum. Mea sententia, potius viri est

Rem habere cum verbis simul promptissimam.

En commodum quos quaerito: et Thaltybius hos

≤line=1375≥ Sequitur, laboris plurimum mihi dempserit

Adventus horum. Vos viri huc adeste, opus

Vestro mihi est arbitrio. tu Thaltybi

Preco, Polybulum et caeteros accersito,

Huc patritii ordinis viros, ego interim

≤line=1380≥ His aperiam sententiam meam. TH. Vin ut

Omnes? BO. Vola, fac sint decem numero. TH. Abeo.

Desiderantur septem adhuc, tertius adest

Philopolites. BO. Quidnam mihi usu venerit,

Viri: et quid optem iam audietis, PR. Quidnam id est?

≤line=1385≥ BO. Nostis Noemi suspicor nurum: cui

Nomen Ruth est. EV. Probitare rara: novimus.

BO. Secunda abhinc nocte accidit mihi quid novi ab

Hac. Ventilaveramus aream  atque tum

Hilarior ipse aliquantulum: me reposui

≤line=1390≥ Iuxta manipulos dormiens, tandem haec ubi

Me sensit alto, suspicor, somno obrutum:

Prostravit a pedibus meis semet. PH. Nurus

Noemi id hem? BO. Sane, heic ego nocte media

Expergefactus: sentio iuxta pedes

≤line=1395≥ Nescio quid. PR. Haec erat. BO. arbitrabar daemonem aut

Spectrum esse. PR. tantum audaciae puellulis

Inest? ut ad viri pedes? BO. Mane parum

Audacior, coepi rogare quis foret,

Respondit intrepide: Ruth ancilla tua sum.

≤line=1400≥ Necessitate extrema adactae socrus et ego

Compellimur proscribere, atque vendere

Agrum, precamur hunc emas, modo tamen

Hanc tegito pallio tuo: propinquus es.

EV. Edocta sic erat a socru, laudo hercule.

≤line=1405≥ Quid tu tum? BO. ego laudabam idipsum, tulit et a

Me mite responsum aedepol. Cognovimus

Ego et meae urbis quivis, inquiens, probam

Te esse mulierem, et quia secus: quam ut assolent

Puellulae: non concupiveris viros

≤line=1410≥ Aetatulae tuae idoneos magis: ideo

Non defeciscar unquam ego experirier

Donec tibi, quod me petis, confecero.

Sed alius est propinquior me: huic aperiam

Rem omnem arbitris praesentibus, si is abnuit:

≤line=1415≥ Ecce ipse adest, qui hanc tibi adimet curam ocius,

Vivit Deus. Vos itaque in hac re mihi volo

Testes et arbitros. EV. Probe facis quidem.

BO. En advenit propinquior me. EV. quid num is est

Misobigamus noster? BO. tenes. Quod si modo

≤line=1420≥ Praesto forent alii viri: iam arbitrio

Defuncti abiretis. EV. Scio, mox praesto erunt.

HO. Misobigame huc ades, assideto paululum,

Est quidpiam tecum rei mihi. MI. Mecum ais?

BO. Tecum. EV. En adest Thaltybius atque caeteri.

≤line=1425≥ MI. Quidnam? BO. Audies statim. Assideto te his viri:

Ut et mihi hac in re arbitri et testes sitis,

Res: quam paro: communis est Misobigamo

Mecum. Elimelech demortui uxor vendere

Exoptat agrum: id tibi aperire statuimus,

≤line=1430≥ Senioribus praesentibus. Novisti enim,

Quantum subinde pariat, et periurii et

Molestiae isthaec clancularia emptio:

Quum venditori genere proximus: interim

Vel panis excitus bolo: temerare non

≤line=1435≥ Veretur aram: qua nihil vel sanctius

Imo vel antiquius homuncionibus

Existit, hunc si empturus es, mihi dicito.

Quod si secus de hac re tua est sententia:

Respondeas mihi, ut sciam quidnam ego agitem.

≤line=1440≥ MI. Proventibus dominum annuis ager beat:

Cum scrinia interim pecunia futilis

Rubigine inficit, emam agrum. BO. Laudo quidem.

Nosti ne mantissae quid agro vendito:

Oportet accedere? MI. Quid? BO. Id dicam tibi,

≤line=1445≥ Quicunque agrum emerit: Ruth ipsius nurum

In coniugem accipiet. MI. Ego ne coniugem?

Nec nomen illud nec etiam ferret animus,

Non mihi satis superque curae coniuge ex

Prima relicti liberi pariunt? egon’

≤line=1450≥ Hereditate propria fraudarem eos?

Propinquitatis cedo iuri. BO. Testor hos.

In huius indicium tuum mihi calceum

Sufficito. MI. Malo incalceatus vivere

Quam coniugem ducere, modo accipe. BO. Viri

≤line=1455≥ Peroptimi, vos testor ipse: quod omnia

Nunc quae fuerunt Elimelech possederim: et

In coniugem Ruth duxerim, ut vel suscitem

Demortui nomen: sepultum quod Deus

Sane esse noluit. PR. Sumus nos eius et

≤line=1460≥ Testes et arbitri. EV. Deum precor habeat

Muliercula haec usque sibi propitia, ut Rachel

Atque Lya: certe specimina Israeliticae

Domus evidentia. BO. Hic tuus sermo arguit:

Quam vere id es quod diceris: gratiam habeo.

≤line=1465≥ Heus Thaltybi, renunciato celeriter

Isthaec Noemi: quae dolore ac miseria

Tabescit: illi fueris optatissimus

Legatus, id scio. Viri quinam placet

Factum? PR. Rogas? nos sumus id autores tibi.

≤line=1470≥ PH. Speramus ex sene iuniorem modo Boos

Qui neutiquam a parente degenerans suo:

Rempublicam, vita hac magis charam, haud secus

Quam rexerit pater: reget. BO. Saepenumero

Philiopolite hoc audivimus, quod re modo

≤line=1475≥ Ipsa experimur, te esse amicum urbis meae,

Ut qui precatus fueris illi principem

Rem publicae rei salutarem: bonum,

Laudo id ego. Caeterum viri, negocii

Quidquid mea caussa subistis: postea

≤line=1480≥ Vobis rependam, per Iovem haud sine foenore,

Verumtamen meis volo vos nuptiis

Hodie interesse, pro arbitratus praemio.

PH. Suscipimus id libenter, imo hercule, decet

Et nos in hac re, et in alia quavis tibi

≤line=1485≥ Generose princeps dare operam. BO. Bene facitis.

# 27. SCAENA QVINTA .

NOEMI, THALTYBIVS, RVTH

*Trimetri.*

Itan\’ ais? uxorem ne? TH. Maxime. NO. Boos?

TH. Ipsus. NO. Boos ducet meam? TH. Sane quidem.

NO. In coniugem? TH. ah, non credis? hac die. NO. hac die?

An quaequam erit Ruth te beatior? viro

≤line=1490≥ Quae principi nubes, an et foelicior

Quaequam me erit? Sed cui hoc bonum acceptum feram?

Mihi quae dedi consilium? an huic quae incipere sit

Ausa? an Deo qui eius gubernator fuit

Rei? Deus bone, obsecro haec nobis bona

≤line=1495≥ Servato. TH. Fac serves modum, nimia Hercule es.

NO. Tu Thaltybi non exilires gaudio,

Tibi si accidisset simile? Pol sunt fabulae

Quae garriunt de Pitana: ego ni vaera sim

Pitana. Quam ut hanc, aeque viro superstite

≤line=1500≥ Cognoveris foelicem? at hoc demortuo,

Quae fuerit infoelicior vel miserior?

TH. Legationem isthanc obivi hercule lubens:

Ut quem tui miserebat infortunii.

Sed modo tuae consultum erit miseriae: ego et

≤line=1505≥ Vicem tuam laetor, paratote ocius

Vos: ne morae sitis, ubi venerit hodie

Petiturus uxorem. Valete. NO. Thaltybi

Antiqua si conditio vitae adhuc staret:

Bene tibi id evangelium iam diceres

≤line=1510≥ Pol foeneratum. TH. Benevolus placet animus

Saltem, valete. RV. Thaltybi praeco vale

Multum, diuque: senties me usque memorem

Huius. NO. Valeto Thaltybi. Quid dixin hoc

Fore filia? RV. Hoc viro nihil constantius.

≤line=1515≥ NO. Dei id opus est vaere. RV. Quis est potentior?

Quis ditior? Quis misericors magis Deo?

Quis humilium mage rationem habet? licet

Coelestis aut mortalis is fuerit, Deus

Bone: siccine e limo erigis me inopem? et honos

≤line=1520≥ Sit auribus: siccine misellulam evehis,

E stercore? ut me nuptui vel principi

Viro dares? *ῶαιᾶνοσ* quid mater Deo

Dignum occinemus? NO. filia omni laude is est

Superior, absit ut arbitreris laudibus

≤line=1525≥ Te posse respondere munificentiae

Illius. Hoc certo scio: is me ex inferis

Revocavit ad vitam. RV. Qui ita? NO. audies. Genus

Per me stetit solam hactenus sterilem tamen.

Me fertilem modo reddidit per te Deus.

≤line=1530≥ RV. Qui scis: utrum tibi filium pariam? NO. Id rogas?

Cum fertili vetulus? nihil certius. Ego

Avia ero, ego nutrix, ego gerula, ego sed

Vt nos paremus in huius adventum modo

Praestat. RV. etiam tempus monet. NO. Sane quidem.

≤line=1535≥ Nihil est quod amplius moremini: intus haec

Mea modo despondebitur. Si etiam quid est

Quod restet: intus transigetur. Plaudite.

ILLVSTRISSIMO HEROI, DOMINO A BAVFERMEZ

Archipraesidi Yperensi, Domino suo de Moecaenati humanissimo

foelicitatem summam precatur Martinus Nigellus.

≤line=1≥ Quid quaeso: illustrime Heros, adolescenti, praesertim
Philomati, optabilius salubriusque eruditorum ac proborum commercio?
Horum praecipue, qui opellula, tum diurna, tum nocturna: \[5\] quisque
summi Apollinis hoc est. Dei Opti. Maxi. gratuita gratia, tam Musas
habent propicias: ut quidquid velint: et prosaice et metrice reddere
possunt. E quorum albo noster est Zovitius: meus praeceptor: Ludi
Hoochstratani non poenitendum specimen, licet Hypodidascalus. \[10\] Cui
quam Musae faveant, vel haec comoedia, cui titulus Ruth est, arguit,
huius, Mehercle, viri eruditionem pluris facio: quam Indicas Persicasque
gazas. Mirum quidem quantum operae, in nos docendo insignis iste vir
impendat, ita ut vaerius eum fratrem, imò germanum quam praeceptorem
dixerimus, \[15\] si tamen fratri quam praeceptori quem diceres
obstrictiorem. Hic’vaero nuperrime cum Zelandie nomine Zelandus
expostularet cum Neptuno, qui qua bis terve Zelandos male affecerit: vel
universo orbi luce clarius est. \[20\] Exhibens itaque, ludens, imo
effutiens expostulationem hanc: calamo eandem complexus sum, mecum
pensitans: illam tuo nomini dicatam: in lucem dare, quo vel cognoscas
sub quo praeceptore meream, et caeteri sciant, quidnam ex tempore idem
meus praeceptor valeat. Sub tali duce literario, cui vel obreperet
militiae literariae taedium ? \[25\] Quis non conaretur Marii in modum
omnia experiri, quo vel tandem principatum consequi posset ? Ob hanc rem
Generosis. Heros ac domine, cum mediocra iecerim fundamina: et cum
ardentissime literas ardeam: rogo te, obsecro, atque obtestor, ne mei
memoriam radicitus ex animo extirpes. \[30\] Sed meus persistito: in
literis nanciscendis Theseus ac Maecenas, hoc est, adiutor ac patronus.
Quod si me Deus forte ad maiora provexerit, pro meis viriculis ac
reculis semper in nobiliss.

Beaufermez familiam propensus ero. Neque iniuria, cum vel mea salus ex
illustriss. Beaufermez: nomine dependeat. \[35\] Nam tu unicum ad
humaniores literas mihi es praesidium, quas per Apollinem: tam
ardentissime ardeo, ut quamvis istac Iridis ostiatim emendicandam foret
mihi alimonia, malim tamen id agere quam a Musis desciscere. Quod scio
mihi non usus veniet, cum Deus Opt. Max. obtulerit mihi: tanquam divina
virgula te meum Dominum Meumque Maecoenatem, \[40\] quem ut mihi idem
Deus servet incolumem, quotidianae ad eundem sunt mihi preces. Hac
itaque: Mea unica salus: praeceptoris mei expostulationem a me tibi
oblatam ne spernito: brevi quid maius accepturus. Forte dices: quid mihi
cum hisce quisquiliis? Precor amorem erga te meum Dominum testentur,
\[45\] ac per has gerras cognosces sub quo praeceptore Phoebo militem.
Quis enim ignorat acris equi semper acres esse catulos? cum mali corvi
(iuxta diverbium) usque malum sit ovum. Accipies itaque a tuo clientelo:
qui nunquam non a preculis pro tua humanitate cessat ad cunctipotentem
Deum, \[50\] qui te ab omni tam corporis quam animae infortunio
patrocinetur, patrone ac Maecoenas humanissime. Valeto, Hoochstrati e
Musaeo nostro.

EXPOSTULATIO IACOBI ZOVITII DRIESCHARI,

Zelandi cum Zelandiae infestissimo hoste:

Complexa Pentemimeri Dactylica

et iambico dimetro, ex tempore lusa.

E Ennosigaee ferox

N Neptune atrox ingrateque.

N Non phalarismus erit

O Ob hanc tuam ferociam,

S Sola tyrannis erit

I In te sies uno immanior,

G Gloriolae id tibi ne:

Ae Aeque ac Gygantum aequo Iovi

V Vltio erat: foret? hoc

S Si credidisti: exorbitas.

A An ne homines Siculam

Q Querentur aulam, apud Deum

V Vergilio placidum

I Iamiam migrasse? Prô dolor.

S Siccine bis miseros

Z Zelandulos tu et Aeolus

E Exagitastis? ehem

E Est praeda Mysorum? Ast ubi

L Laus generis Zephyri?

A Abest ne? Saxa immania

N Non modo sunt? Neque iam

D Durus Favonio Euro ais,

I Ite referte eadem

A Aula in sua hoc est carcere

M Magnus agat regimen?

B Bis terque perfide aedepol

I Imo cruente. Tuos

S Sic, qui vel unici:

O O homines miseri,

B Bis perditi: Vocabulum

R Rettulimus tuam. Eis

V Vndis opes prius: dein

I Ipsam etiam eripis: id

T Tantum quod his est: vitam? Ita

Ennosigaeus aquis

Zelandiam bis obrvit

Quae regio cupiet

Neptune te, dic praesidem?

Q Quid Iovis alti tonans

V Vel victimas Cretensium

Ae Aequus habet. Soror et

R Recoepit Punicum,

E Et Venus aurea nunc

G Gaudet suorum Cyprium.

I Iubilat atque etiam

O Omnino *δῆλεσθαι* Delius:

C Captitat et cupide

V Vt Larrus: ipse victimas,

P Praeterea Rhodias

I Invictus Hercules quidem

E Excipit atque avide

T Tam maledicas sane hostias,

N Nescio, id immerito,

E Erga suos bene meriti

P Pol, fuerant. Neque quis

T Tamen vocabulum refert:

V Vt miseri soleant:

N Nomenque praesidis sui. Et

E Ennosigaee tu mens

T Tu ingrate nos undis tuis

E Exagitas? Equidem es

D Dignus per Herculem, almus ut

I Iuppiter amoveat

C Confortio te coelitum

P Perpetimur miseri

R Rei et salutis obices,

Ae Aeolulum maris et

S Saeverum et ingratum Deum,

I Illud item querimur

D Deum, hercle nobis neminem

E Esse pium. Sumus, heu,

*Μ μυσῶν* tibi *λεία* miseri. At

Quae regio cupiet

Neptune te dic praesidem,

Cum Ennosigaee ferox

Zelandiam undis obruis?



# Back



FINIS.


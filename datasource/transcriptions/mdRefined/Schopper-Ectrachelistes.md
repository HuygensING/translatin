# Front



Ectrachelistes sive Iohannes decollatus



# Main



PERSONARUM NOMINA.

Ioannes Baptista.

Ahas, Ionadab, Ioiada, Symon, Turba populi.

Telones, Ergolabus, Publicani.

Empollemus, Dorymestor, Milites.

Issachar, Nain, Pharisaei

Sadoc, Sedekia, Sadducaei.

Herodes Rex Galilaeae.

Buleta, Synedrus, Consiliarii.

Doryphorus, Somatophilax, Satellites.

Morio.

Herodias regina.

Abra, Pedisca, pedisequae eius.

Salome, Herodiadis filia.

Meracisca, Neanis, pedisequae.

Sileon, Zambri, sacerdotes.

Doeg, Chusi, Levitae.

Maasias, Nathanael, Semei, Cleopas,

Discipuli Ioannis.

Rhabduchus, Demius, apparitores:

Andranchus carnifex.

≤page=13|http://mateo.uni-mannheim.de/camena/schopjac1/jpg/s013.html≥

Cohors Herodianorum.

Trochias nuntius.

Parastates, Stolarchus, Duces.

Ephorus, Hegemon, Satrapae.

Tamias, agoranomus, Quaestores.

Sitophorus dapifer.

Oenochorus, pincerna.

Trapezocomus mensae structor

Hyperetes minister.

## 1. PROLOGUS AD SPECTATORES.

SAlutem, gratiam, et pacem a summo Patre

Deo, vobis (Spectatores carissimi)

Ante omnia imprecamur sedulo, inde mox

Oratos vos obnixe omnes volumus, uti

Tumultibus amotis, factoque silentio,

≤page=14|http://mateo.uni-mannheim.de/camena/schopjac1/jpg/s014.html≥

Aures, oculos, adeoque et ipsos pectoris

Vestri sensus ac cogitatus intimos

Nobis accommodetis iam benigniter:

Idque hac ratione potissimum, quo cognitum

Vobis fiat, quaenam adventus nostri siet

Praecipua causa. Venimus huc Christo auspice

Exhibituri vobis spectaculum, haud quidem

Fictum illud, sed verissimum: non ethnicum,

Sed Christianum: non iocosum aut ludicrum,

Sed prorsus serium: non vanum et inutile,

Sed maxime frugiferum et tale denique,

Quod neutiquam e prodigiosis Gentium

Commentis, aut Poetarum etiam fabulis

Petitum est, sed quod sacri Evangeliographi

Historia compertissima tradunt. Age

Expressius quid sit dicam: Exhibebimus

(Volente Deo) vobis Tragicam actiunculam

De maximo illo inter mulierum filios,

Prophetarumque propheta excellentissimo

Ioanne Baptista praecursore Domini,

Quo pacto is scilicet (de functo munere)

Ab Herode Galilaeorum Tetrarcha (eo

Quod hunc adulterii et incestus gratiae

Paulo liberius insimulaverit) siet

Apprensus, captus, constrictus, tum carceri

Inclusus obscuro, et tandem plexus etiam

≤page=15|http://mateo.uni-mannheim.de/camena/schopjac1/jpg/s015.html≥

Capite Hoc inquam factum iam ordine tractabimus,

Vobisque veluti in speculo limpidissimo

Proponemus conspiciendum. Si igitur id in

Rem vestram iudicatis fore (viri optimi) ut

Nos certa spes tenet, linguis favete nunc,

Summaque diligentia animum advortite.

Sed heus Puelle, tu periocham totius

Rei recitato summatim Auditoribus.

## 2. ARGUMENTUM.

Ioannes Baptista Zacchariae filius

Omnipotentis Domini agitatus numine,

Ad Iordanis regionem e deserto venit.

Nuntiat ibi populo adesse regnum caelicum,

Novamque ob id in eis vitam urget sedulo.

E vestigio adest magna hominum frequentia,

Sese illius placide submittens dogmatis.

Baptizat ergo omnes, quos resipiscentiae

Addictos ex animo ac revera comperit.

Populus autem Iudaicus non huc confluit

Tantum, sed Publicani etiam atque Milites

Iniusti accurrunt, sceleraque fatentur sua.

Summi quoque Phorschai cum Sadducaeis huc

Tendunt, quasi et ipsi agantur paenitudine,

Ast belle suis depinguntur coloribus.

≤page=16|http://mateo.uni-mannheim.de/camena/schopjac1/jpg/s016.html≥

Deinde ipse etiam Herodes accedit cum suis,

Expiscans, quid nam factu opus siet.

Consulit ei Ioannes, ut fratris coniugem

Omnino linquat, revocetque uxorem suam.

Large Rex pollicetur, ut ignominiae

Labem effugiat, at idem tamen illi manet

Animus, qui antea. Ceterum id Herodias rescit

Tandem, summisque eo angitur doloribus.

Veretur enim, ne Rex in Ioannis breuî

Siet deflexurus plane sententiam, et

Ipsam repudiaturus denuo, nisi

Nodo huic interea cuneum similem quaeritet.

Consultat igitur ac revoluit sedula

Animo, quibus modis illatam iniuriam hanc

Rite et tempestive possiet ulciscier.

Cum vero ipsa Ioannem tradere nequeat neci,

Extorquet a Rege precibus, ut capiatur ille.

Repente itaque a ministris comprehenditur,

Et tandem etiam saltante puella occiditur.

≤page=17|http://mateo.uni-mannheim.de/camena/schopjac1/jpg/s017.html≥

## 3. ACTUS I. SCENA I.

Ioannes solus.

\[Note: Trimet.\] HActenus in vasta degi solitudine,

Vitamque inter feras traduxi bestias:

Iam vero tempus monet, adeoque Spiritus

Domini suo me instinctu huc rapit, ut et hominum

Contra diutule adiungar commercio,

Spartamque quam sum nactus, adornem strenue.

Tu igitur o summe Israelis Deus ac pater

Benignitatis inexhaustae, mihi servulo

\[Note: Sca.\] Tuo indigno praesens iam adesse digneris,

Te lucidissimo tui charismatis

Ac vivificantis gratiae splendore me

Quaeso misericorditer illustra, visita,

Promove, quo munus hoc longe augustissimum,

Meis quod humeris imposuisti, ita exsequar

Atque absoluam, ut ad aeternam nominis tui

Et laudem et gloriam cedat feliciter:

Deinde etiam cum primis, ut Messiae tuo

(Cuius prodromum ago licet indignissimum)

Viam exacte sternam, plebemque praeparem,

Quae tanti Principis capax vere siet,

Amen. Iam me ad Iordanis e vestigio

Fluenta ac regionem omnem recta conferam.

Nam nullibi aptius, quam ibi, sumpturus meae

≤page=18|http://mateo.uni-mannheim.de/camena/schopjac1/jpg/s018.html≥

Sum concionis initium:idque potissimum,

Quod is locus prae aliis aquarum copiae

Abundet, tum etiam quod subinde maxima

Eo soleat confluere hominum frequentia.

Atque en pertempestive sane huc appuli,

Nam quosdam illic modo praesentes conspicor,

Accedam propius, coram illos alloquar.

## 4. ACTUS I. SCENA II.

Ahas, Ionadab \[(transcriber); sic: Ionadap\] , Ioiada, Symon, populus,
Ioannes.

\[Note: Trimet.\] PApae, quid id hominis est, qui cultu tam horrido

Gradum huc matur at? Respicite obsecro viri,

Respicite et intuemini spectaculum hoc

Prorsus novum Ion. Hem quis est? Ioi. Eremi cultor haud

Dubie est fratres. Quavis enim ipse quidem viderim

Numquam talem, tamen id vel rara austeritas

Et vultus et vestitus affatim indicat.

Sy. Ah bone Deus, quam praedurum vitae genus

Isthuc est. quam suaviter nos contra. Ioi. Adest.

Taceamus donec transeat. Ioan. Iam tempus est,

Ut munus delegatum vi summa auspicer.

Huc omnes vos adeste simul, ac auribus

Attentis mea, quae vobis iam nunc profero,

Monita capessite, Ah. Hui, quid hic clamor sibi

Vult? quid subita haec portendit compellatio?

Ioan. Ad me inquam actutum accedite, meis sedulo

≤page=19|http://mateo.uni-mannheim.de/camena/schopjac1/jpg/s019.html≥

Verbis animum advortite, eaque (si sapitis modo,

Et vestrae consultum saluti vultis in

Perpetuum) pectori quisque penitus suo

Infigite. haud enim de rebus frivolis

Aut levibus (ne quis hoc arbitretur forsitan)

Dicturus huc veni, sed de re seria,

Pia, sancta, utili, imo et omnium quoque

Extra dubium saluberrima ac sanctissima:

Nimirum, ut vos ad sacrum resipiscentiae

Studium incitem, ut vos summis horter viribus,

Quo confestim Dominatoris domini viam

Paretis sedulo faciatisque semitas

Eius rectas. Ab. Quid studium resipiscentiae?

Quid via Domini? quid semitae rectae? Contio haec

Plane nova est, et numquam audita mihi hactenus.

Ioia. Tace obsecro, ne interrumpatur optime

Conceptus sermo hominis. Ioan. Huc autem allicere vos

\[Note: Sca.\] Merito et exstimulare duo praesertim debent,

Eaque minime sane aspernanda: videlicet,

Temporis instantis iam summa opportunitas,

Et neglegentiae contra periculum

Inaestimabile. Opportunitas quidem,

\[Note: Sca.\] Quod nunc tandem appropinquaverit illud diu

Exspectatum regnum caelorum: regnum inquam

Iustitiae; pacis, spiritus, atque solidae

Pietatis: quod iam tempus acceptabile

≤page=20|http://mateo.uni-mannheim.de/camena/schopjac1/jpg/s020.html≥

Adsit prae foribus, quod dies illuxerint

Salutis et divinae misericordiae, in

Quibus suis Deus opem praesentissimam

\[Note: Sca.\] Ferre potenter velit. Periculum vero,

Quod hanc tantam salutem negligentibus

Pro misericordia, furor horrendissimus:

Pro condonatione, supplicum grave:

Pro longanimitate et patientia, ultio ac

Vindicta longe terribilissima brevi

Adventura sit atque reponenda perpetim.

Si vobis ergo salutis vestrae ulla ratio est

Reliqua, si vere ex animo concupiscitis,

Ut Dominus iamiam praesens adfuturus, et

Vobis itidem Servator misericors suo

Dono veniat, respicito (moneo) simul,

Aliam mentem capessite, innovamini,

Anteactae vitae agitote paenitentiam,

Sed hac enargeia, hac ratione, ut fructibus

(Quid arboris radix valeat) testemini,

Hoc est, ut operibus ipsis declaretis, ex

Tota intimi cordis sinceritate vos

Paenituisse. Sy. Ah summe pater tu nos respice,

Ut ad te toto convertamur pectore.

Ion. Amen fiat. Ioan. Sin autem tantam spernitis

Salutem, quae vobis iam offertur omnibus:

Si nondum animo insidet, ut scelerum pruriginem.

≤page=21|http://mateo.uni-mannheim.de/camena/schopjac1/jpg/s021.html≥

Qua Pessime infecti estis, paenitentiae

Salutaris plane expurgetis pharmaco:

Praedico vobis certo certius fore,

Ut, quos divina toleravit clementia

Hactenus impunitos, omnes aeque ultio

Vos divina opprimat, deiciat, enecet.

Ioia. Supra quam dici possit, terruêre nos

Tua verba vir dei sanctissime. Ah. Ita equidem est

Colende Rabbi, magnopere sermonibus

Tuis exterriti sumus.vera loquimur.

Ioi. Nec his tamen (si maxime animus sit) modo

Obniti ullo valemus. nam vel ipsamet

Nostra affatim testatur conscientia

Te vera loquutum. Iona. Immo longe verissima.

Ioia. Ea enim assidue nos incusat pro dolor, ea

Nos omnibus plane peccatis obrutos

Clamitat, et convincit etiamnum, ea quoque ob id

Furorem iam summi parentis vindicem

Brevi adfuturum (ni accedat conversio

Et resipiscentia praematura) horribiliter

Minatur. Ioan. Maximus ille Israelis Deus

Faxit, ut haec pectore sincero loquamini.

Sy. Prorsus sincero Rabbi, non te fallimus.

Ioan. Tum nec erit quicquam, quod metuatis amodo.

Nam magna futurae sanitatis portio est,

Morbum suum agnoscere, viciniorque is est

≤page=22|http://mateo.uni-mannheim.de/camena/schopjac1/jpg/s022.html≥

Saluti, qui medicamentum non respuit.

Ion. O utinam. Ioia. Quare ne nos tanta severitas

Venturi Iudicis obruat, ne tanta nos

Miseros mala involuant, quin potius, ut bona,

Hoc est, favorem divinum atque gratiam

(Quum tempus beneplacitum adsit) exoremus, ac

Una quoque omnes consequamur perpetim:

Dic age vir care Deo, dic nobis quaesumus,

Quid faciendum nobis erit potissimum,

Ut digne praeparemus nos ad principis

Tanti, nempe Dei (quem adfuturum nuntias)

Adventum. Ioan. Dicam id breviter et dilucide,

Vos advortite animum interim. Ioia. Omnibus hoc modis

Fiet Praeceptor. Sy. Summa diligentia

Tuum accipiemus sermonem Rabbi, ut decet.

Ion. Tu loquere Magister ingenue, quicquid voles,

Nostraeque saluti quod videtur commodum:

Nos auditores senties attentissimos.

Ah. Idem et de me Rabbi polliceor libere.

Ioan. Bene est. Quicumque igitur vestrum duas habet

Vestes, meminerit caritatis adelphicae

Lubensque ei, qui non habet, impertiat. Idem

Quoque officii, qui escis adfluit et potibus,

Erga inopem praestet sedulo. Quid praeter haec

Vobis porro faciundum sit, quid cognitu

Necessarium, aliâs dicemus fusius.

≤page=23|http://mateo.uni-mannheim.de/camena/schopjac1/jpg/s023.html≥

Ioi. Omnibus huc incumbemus neruis. Sy. Pectore

Huc toto omnes simul enitemur Rabboni.

Ah. Hanc tuam adhortationem ad intimam usque de-

Mittemus coris nostri penetralia, nihil

Maiori studio amplexuri ullo tempore,

Quam ut satis eidem faciamus pro viribus.

Ioan. Suam nobis ad hoc donare gratiam

Omnipotens Conditor dignetur perpetim.

Ion. Ita fiat, precamur omnes. Ioan.. Restat, ut

In professae iam signum paenitentiae

Aqua vos porro tingam. Ioi. Obtemperabimus

Quicquid iusseris. Ioan. Ast alios praeterea huc iter

Tenere video. hos itaque (si et ipsi forsitan

A nobis ad vitam instrui desiderent)

Paulisper,donec adsint, exspectabimus.

Ioi. Arridet nobis conditio, tu quod bonum

Ac utile tibi videtur, facito libere.

## 5. ACTUS I. SCENA. III.

Telones et Ergolabus, publicani. Empollemus et Dorymestor, milites.
Ioannes Baptista Ioiada.

NUnc re ipsa comperio verum esse, quod modo

Ex populi rumore audivi. Magna siquidem,

Ut conspicor, nostrae gentis adest copia.

Er. Bone Deus, quid sibi haec vult congregatio\>

Quid hic concursus monstri alit? Te. Quem hic audio

≤page=24|http://mateo.uni-mannheim.de/camena/schopjac1/jpg/s024.html≥

Loquentem, meaque interturbantem verba: Quis

Est? Hem Ergolabe, tune mihi ades? Er. Ego ipse

Adsum. Tel \[(transcriber); sic: Tal\] . Ignosce obsecro, si quid forte
durius

Excidit. Erg. Aeque fero amicorum carissime,

Salutemque tibi in primis imprecor. Tel. Et ego

Te quoque vicissim saluere iubeo plurimum

Amice candide, non te pol praevideram.

Er. facile credo. Sed quonam pergis? dic age.

Tel. Viden\’ frequentiam istam populi? Er. Maxime.

Demiror autem, quid rei siet. Tel. Ibi

Vir adest Eremita, nova plane praedicans

Annuntiansque populo vitae dogmata.

Er. Quaenam quaeso? Te. Nihil certi adhuc quod proferam,

Rescivi. nam rumor nondum omnia occupat.

Er. Adeamus et nos quaeso hominem, si commodum

Sit prae negotiis tibi. Tel. Immo propter hanc

Solam caussam me iam nunc contuli foras,

Quamquam alioqui occupatissimus. Er. En Milites

Etiam horsum recta tendunt. Tel Fors a principe

Herode, aut praeside Pilato mittuntur, ut

Huius hominis institutum omnino comprimant.

Er. Hem adsunt, faveamus linguis. Em. Saluete viri.

Dor. Salute vos impertior fratres. Tel. Idem et

Vobis precamur Milites fortissimi.

Er. Saluete vos quoque vicissim viri optimi.

Emp. Quorsum vos fert animus? quonam potissimum

≤page=25|http://mateo.uni-mannheim.de/camena/schopjac1/jpg/s025.html≥

Arripuistis iter? Tel. Ad Iordanis flumina, ad

Novum illum praedicatorem concedere

Animus est. Do. Bene habet, eo et nos solum tendimus.

En. Mira hercle de homine hoc nobis iam narratast\’

Quae si sunt vera, nescio quid cogitem.

Er. Mox omnem rem resciscemus dubio procul.

Dor. Per Martem verast\’. atque en fit obvius

Nobis, nisi sum leberide caecior. Tel. Ipsus est.

Ioan. Ehodum ad me viri fratres, accedite

Huc festino cursu, et meis hortatibus

Aureis attentas praebete. Er. Hem nos advocat,

Adeamus celeriter. Dor. Placet. Em. Praecedite

Vos, nos sequemur illico. Tel. Bene est. placet.

Ioan. Resipiscite, resipiscite e vestigio.

Exactae vitae agitote paenitentiam.

Si semitas calcastis praeduras hactenus,

si vitiorum involuti estis putredine,

Si impietati omniiugae studuistis in hunc diem

Usque nequiter, si contra denique Domini

Male egistis praecepta, ne nectite moram,

Ne ipsi vos imprudenter ite perditum.

Sed dum tempus adhuc superest convertimini,

Peccata vestra agnoscite, confitemini,

Veniamque precamini. Haud repulsam (credite

Mihi) feretis, non vos aspernabitur

Dominus, si cor vere contritum adsit modo

≤page=26|http://mateo.uni-mannheim.de/camena/schopjac1/jpg/s026.html≥

Adeoque et misericordiae cupidissimum.

Non enim illius abbreviata est manus adeo, ut

Auxiliari vel non possit, vel non velit.

Immo iamdudum accingitur, atque robore

Sese induit fortissimo: ipse inquam venit,

Ut ab inimicis vos eripiat omnibus,

Ut saluet, protegat, vosque aeternum beet.

Sin vero hancce salutem vestram aspernamini,

Si vestris porro sceleribus obducere

Callum animus est, en praedico certissimum:

Idem ille Dominus qui piis servator ad-

Venit mansuetus: vobis horrendissimus

Iudex et ultor aderit. Tel. Si sic res habet,

Rabbi observande, ut dicis, ecquid obsecro

Faciundum nobis suades? Quid agere nos iubes,

Ut possimus Dei impetrare gratiam?

Er. Ne hoc nos caelare velis, rogamus sedulo.

Ioan. Eam si consequi desideratis ex

Toto corde (ut videmini) cavete ne

Quid amplius exigatis ab ullo, quam quod a

Magistratu vobis iniunctum est, ac decet.

Hoc summa, inquam, curate diligentia,

Hic primus sit vobis ad pietatem gradus.

Cetera vero, quae vobis ultra cognitu ac

Factu necessaria erunt, tempore congruo

(Siquidem perrexeritis) a me audietis, et

≤page=27|http://mateo.uni-mannheim.de/camena/schopjac1/jpg/s027.html≥

Clarius et copiosius, Deo auspice.

Tel. Omnem navabimus operam, ne tale quid

Per nos posthac admittatur, quo numinis

Divini consciscamus nobis horrida

Supplicia. Er. Manibus, pedibus, noctes et dies

Unum hoc conabimur, ut tuis hortatibus

Posthac satisfaciamus usque per omnia.

Tel. Quoad licebit. Ioan. Faxit id Deus optimus

Maximus. Tel. Amen. Em. Peccasse et nos gravissime

Fatemur Rabbi, paenitetque ex intimis

Animi penetralibus. Dor. Ah dolet nobis supra

Quam dicier potest. Ioan. Utinam loquamini

Verum, Em. Non est quod dubites vir sanctissime,

Sed quidnam nobis, ut faciamus, consulis?

Ioan. Si haec ex vere contrito corde loquimini,

Advertite: Ne quem concutiatis, suadeo,

Ne quem calumniemini, ac stipendiis

Vestris contenti estote. Em. In nobis quantum erit

Huc enitemur omnes pariter sedulo.

Dor. Cum hasta et scuto aggrediemur, quod praecipis

Rabbi, nec committemus ullo tempore

Posthac, ut vi aut fraude opprimamus quempiam.

Ioan. Maximus ille Israelis Deus, et brachium

Eius sanctum, vestra omnia corroboret,

Convertat, et clemens illustret pectora,

Ut illi dignum praeparare habitaculum

≤page=28|http://mateo.uni-mannheim.de/camena/schopjac1/jpg/s028.html≥

Possitis. Em. Fiat. Te. Amen. Ioi. Servator unicus

Faxit, nobis quod optas tam benigniter.

\[Note: Dimet.\] Ioan. Si vos igitur iam pristinae

Ex animo vitae (ut estis fassi) paenitet.

Si vestra peccata simul detestamini,

Novae professionis capite tesseram,

Meque actutum ad Iordanis eius flumina

Sequimini omnes, quo in signum paenitentia

Baptismo vos inaugerem. Ioia. Praecede tu

Quocumque libet Rabbi vener ande, nos tuis

Catervatim vestigiis insistere

Conabimur. Em. Idem pollicemur nos quoque.

**CHORUS.**

Nulla est humana functio

Cui possit compararier

Ecclesiastica aptius

Quam officio Legatorio.

Nam quicquid Legatus probus

Sua studet in provincia,

Idem Contionator quoque

Urgere debet sedulo.

Ille amandatus quopiam

Ad perferendum nuntium

Moras non nectit in via.

Sed omnia statim conficit:

Ita et hic vocatus a Deo

≤page=29|http://mateo.uni-mannheim.de/camena/schopjac1/jpg/s029.html≥

Ablegatusque ut praedicet,

Instabit e vestigio

Probe exsequendo muneri.

Ille haud studet ebrietatibus,

Non se cibis ingurgitat,

Sed vivit semper sobrie,

Ne quid agat imprudentius:

Sic qui Dei Legatus est,

Non comissationibus,

Nec turpi incontinentiae

Ullo indulgebit tempore.

Mandato ille sui Principis

Nec addit quid, nec derogat,

Sed id sine additamine

Pronuntiat sinceriter:

\[Note: Hypercat.\] Ita et quilibet Ecclesiasta,

Verbum Dei fideliter

Remota accessiuncula

Cunctis debet proponere.

Sic sane omnes olympii

Vates fecêre et Apostoli:

Haec noster Ioannes quoque

Curavit usque sedulo.

Quare et nobis iure optimo

(Quibus idem impositum est onus)

Conandum erit pro viribus,

≤page=30|http://mateo.uni-mannheim.de/camena/schopjac1/jpg/s030.html≥

Ut tanto adsimus muneri.

Certe ni id fecerimus ita,

Fuerimusque fide praediti,

Eisdem afficiemur plagis,

Queîs servus ille inutilis.

## 7. ACTUS II. SCENA I.

Issachar et Nain, Pharisaei. Sadoc et Sedekia, Sadducaei.

O Nuntium ter infaustum, quid iam audio?

Quis rumor de homine hoc solitario auribus

Meis ingeritur? Quid sibi vult haec contio

Adeo repentina? quid incommodi adferet?

Ah haereo prorsus. Prae nimio stupore, prae

Nimia admiratione rei totus miser

Conturbor. Quid dicam, aut quid cogitem, inscius

Omnino sum. Nam numquam (ita me Deus bene

Amet) talia fando audivi, immo nec patrum

Nostrorum scripta, similia ullo tempore

Apud priscos vel visa vel facta esse, non

Dicam testantur, sed ne meminerunt quidem. At

Prospicio illic (ni fallor, ni caecutiunt

Oculi plane) aliquot nostri Collegi viros:

Hos non possum non convenire, ut scisciter,

Num quid certi hac de re illis sit communicatum.

Arduum enim prae se habere iam negotium

≤page=31|http://mateo.uni-mannheim.de/camena/schopjac1/jpg/s031.html≥

Videntur, si quid sane externis credere

Licebit gestibus Sad. Hem, quis huc adeo ruit?

Numquid is est Issachar? Na. Huc? Ubi est? Sad. Affectat ad

\[Note: Sca.\] Nos, en viam. Na. Certe ipsus est. Mirum vero,

Quid apportet novi. Iss. Saluere vos simul

Iubeo, viri undequaque sanctimonia

Vitae spectabiles. Na. Salutem tibi quoque

Precamur solidam, maxime sacratissimi

\[Note: Hypercat.\] Nostri Collegii Princeps. Sad. Et te vicissim

Saluum esse optamus o vir integerrime,

Iss. Quos quaeso confertis sermones invicem \[(transcriber); sic:
iuuicem\] ?

Quibus nam de rebus confabulamini?

Na. Mira audivimus de Eremita quodam, novis

Seducentem miseram plebeculam erroribus.

Sad. Sic rumor habet. ast an sit verus ille, non-

Dum certiores redditi plane sumus.

Iss. Ah plus nimio veru\’st. Nam nuntius modo

(Et veri et aequi prae omnibus sane tenax)

Mihi omnem rem narravit diligentia ac

Fidelitate summa. Sed quid obsecro

Videtur vobis de his fratres carissimi?

Quid inde colligitis? Sad. Nescimus hercule,

Quid heîc pronuntiare debeamus, an

Boni sit ominis, an mali, novit Deus

Id solus. Na. At mirum est, planeque saeculis

≤page=32|http://mateo.uni-mannheim.de/camena/schopjac1/jpg/s032.html≥

Omnibus inauditum, obscurum hominem (nescio

Quem) in solitudine vasta consurgere

Tam subito, ac praedicare etiam, idque nulla ad hoc

A nobis (ut decebat merito) copia

Sibi impetrata. Sed. Maxima illi temeritas

Audentiaque insit oportet. Iss. Sunt verissima

Quae dictis. nec nos satis admirarier

Valemus, quis malus Daemon (venia siet

Dicto) huc ipsum impulerit dementiae. Sa. Haud malus

Is tantum fuit equidem, sed longe pessimus

Procul dubio Iss. Sic est. Sed quid potissimum

Iam consilii nobis suggeritis (optimi

Viri) ut tumultus hos, si per populum modo

Liceat, maturo restinguamus tempore?

Ne nos caelato quaesumus, sagacitas

Si quid animi vestri confingere poterit,

Quod instituto huic nostro sit commodum.

Etiamsi in religione ac doctrina parum

Nobis mutuo conveniat, propter opinionum

Aliquot diversitatem: in hoc negotio

Tamen esse nos oportet coniunctissimos.

Utriusque enim perinde partis vel salus

Vel exitium hinc dependet. Sad. Nostram sedulo

Adeoque omnem operam pollicemur perpetim.

Iss. Quid igitur consultum vobis videtur, ut

Faciamus? Sad. Hoc unum. Mendaces plerunque sunt

≤page=33|http://mateo.uni-mannheim.de/camena/schopjac1/jpg/s033.html≥

Rumores, ut nostis. Na Sic est. fatemur id

Ingenue. Sad. Ne his fallamur ergo forsitan,

Suademus, ac longe etiam praestat, itineri

Ut ipsi nos accingamus tantisper, et

Rei totius veritatem commode

Expiscemur, hoc est, ut nostris illum auribus

Contionantem populo audiamus. ita etenim

Scire aptius poterimus, quid potissimum

Suo instituto moliatur furcifer.

Iss. In hanc omnes pedibus imus sententiam,

Neque ea ulla excogitare posset aptior.

Na. Eamus igitur absque ulteriori mora

Ac consultatione. Sad. Eamus, perplacet.

Iss. Nec invidentia nec odium, sed zelus huc

Relligionis nostrae Iudaicae, et publica

Nos populi impellit ac monet tranquillitas.

Na. Merito. nam id est nostrarum peculiariter

Partium et officii, ut omnipotentis gloriam

Ante omnia, Israeliticaeque gentis hinc

Promoveamus felicitatem maximam.

Iss. Ast quid susurrii \[Reg: susurri\] heîc auditur? quis hominum

Hoc murmur, quod nostris resonat in auribus,

Excitat? Admiror certe, quid monstri siet.

Nemo se oculis nostris offert, nemo uspiam

Adhuc apparet, et nihilo tamen minus

Sonus locum hunc replet pervaditque horridus.

≤page=34|http://mateo.uni-mannheim.de/camena/schopjac1/jpg/s034.html≥

Sad. En advenit populi colluvies maxima.

Iss. Fortasse et his interturbator ille (quem

Auditum accessimus) interest ducemque agit.

Sa. Omnino. nam solent similes plerunque labra

Habere lactucas. Na. Ecce imminet caput

Infaustum. Iss. Verba supprimamus, ne dolum aut

Insidias suspicetur. Sad. Consilium optimum est.

Na. Hem subsistit trifurcifer, oraturus ad

Turbam fortassis Iss. Certe. At concedamus huc

Paulisper, ne nos videat, utque eo aptius

Quid dicturus siet possimus assequi.

Sad. Belle mones Issachar. obtemperabimus.

## 8. ACTUS II SCENA II.

Ioannes. Ioiada, os turbae Telones, os publicanorum. Empollemus, os
militum.

\[Note: Trimet.\] PRiusquam vos dimittam fratres, paucula

Adhuc eaque imprimis necessaria, mihi

Dicenda vobis veniunt. attendite simul.

Ioia. Loquere quodcumque libet Rabbi, nil suavius

Unquam nobis tuis erit sermonibus.

Tel. Profer si quid habes, quia nostra scire interest,

Quod nostrae conducat saluti et commodo.

Nos (ut decet) vicissim animum dictis probe

Tuis advortemus. Em. Dic age sanctissime

Dei cultor, quicquid animo tuo sedet,

≤page=35|http://mateo.uni-mannheim.de/camena/schopjac1/jpg/s035.html≥

Auditores habebis attentissimos.

Ioan. Quod unda iam estis tincti omnes baptismatis,

Quod a corporis abluti estis putredine, haud

Ea factum ratione putabitis, quasi

Externa isthaec lotio tantae efficaciae

Sit aut virtutis, ut peccata abstergere

Vestra universa possit. Non (credite mihi)

Simplex aqua id efficere valebit tempore

Ullo: sed baptizatio haec tantummodo

Signum quoddam est externum eius, quod \[(transcriber); sic: qud\] in
intimis

Animi penetralibus re ipsa fieri addecet,

Nimirum peccatorum paenitudinis:

Ut sicut aqua absterguntur fordeis corporis

Extrinsecus, sic et animi inquinamenta de-

Ponantur simul interne resipiscentia.

Nam alioqui operam navare, ut corpus candicet,

Et interim tamen animum squaloribus

Vitorum obductum negligere, praepostera

Sane cura est, adeoque summa insania.

Quapropter quum iam et vos in paenitentiae

Huius signum Baptismo abluti corpore

A me sitis, reliquum porro est, atque unice

Etiamnum vestra postulat salus, ut ante

Omnia sordes simul ponatis cordium:

Veluti iram; hypocrisin, odium, invidiam, malum

Blasphemiae, turpiloquium, lubidinem,

≤page=36|http://mateo.uni-mannheim.de/camena/schopjac1/jpg/s036.html≥

Contentiones; ebrietatem, crapulam,

Auaritiam, veneficia, et reliqua id genus

Damnabilia veteris Adae ac carnis opera.

His inquam omnibus in universum mortuos

Vos esse decebit. Ast hoc nondum sufficit

Tamen. Quin foetidis iam exutis vestibus

Aliae vobis rursus superinduendae erunt.

Sed nitidae ac sordibus nullis obnoxiae.

Vultis ut apertius vobis, quod sentio,

Exponam? Accipite paucis, et memoriae

Commendate tenaci. Ubi praedicta illa vitia

Et abominationes, quae recensui,

Iam plane deposueritis, in horum locum

Pietatis opera contra substituenda sunt:

Videlicet, misericordia, benignitas,

Humilitas, caritas, patientia, lenitas,

Modestia, continentia, liberalitas,

Fides, pax, veritas, et si quae his similia

Sunt alia. Ut respectu iam vitae pristinae

Toti immutati sitis, ac veluti novam

Quandam naturam assumpsisse videamini:

Sed talem omnino, quae morum innocentia

Vitaeque puritate et sanctimonia

Di\\s dia\\ pasw=n superet priorem. Si hactenus

Igitur vos (ut fore spero) promoverier

Feliciter detur, non est quod numinis

≤page=37|http://mateo.uni-mannheim.de/camena/schopjac1/jpg/s037.html≥

Divini instantem iram timeatis amplius.

Non etenim resipiscentibus, sed impiis,

Sed obstinatis atque contemptoribus

Huius doctrinae tam salutiferae aderit

Ultrix saevissima. At vero vobis pia

Sectantibus, ingens aderit gratia, pax, salus,

Et denique numquam intermoriturum gaudium.

Nam vos regni caelestis contubernio

Deus cives adscribet perpetuos, et in

\[Note: Septe.\] Terram vere melle ac lacte fluentem transferet,

Nempe in regionem illam insignem viventium,

Supernam, aeternam, caelicam. Ioi. Omnem gnaviter

Navabimus operam, ut monitis huiusmodi

Tuis per nos satis fiat. Tel. Per omnia

Tuos hortatus exequi conabimur.

Em. Sic fiet Rabbi. idem et de nobis singulis

Constanter pollicemur. Ioan. Bene habet. Abite iam

In crastinum, aut aliud tempus mage commodum.

Ioi. Vale praeceptor longum, et maximas tibi

Habemus omnes pariter gratias, viam

Quod veritatis nobis demonstraveris

Fideliter. Ioan. Si quid fructus mea contio

In vobis effecit, id haud tribuetis mihi,

Sed ei, a quo solo manant dona omnia.

## 9. ACTUS II. SCENA III.

Issachar, os pharisaeorum. Sadoc, os

≤page=38|http://mateo.uni-mannheim.de/camena/schopjac1/jpg/s038.html≥

sadducaeorum. Ioiada. Symon. Ioannes. Nain, pharisaeus. Sedekia,
sadducaeus.

\[Note: Trimet.\] EN appropinquat iam seductor pessimus,

Ac recta nos petit. Suadeo igitur viri

Fratres, ut circumspecte agamus singuli,

Ne nos alia huc, quam perdiscendi gratia

Accessisse arbitretur. Sad. Optime mones.

Insigniter Hercle vulpem dissimulabimus,

Iss. Ita oportet, alioqui actum de nobis erit.

Ioia. Respicite quaeso fratres, Principes quoque

Nostrae gentis catervatim huc se conferunt.

Sy. Certe ipsi sunt. Mirum vero, quid heîc siet

Illis negotii. Ioi. Haud discessurus equidem

Sum hinc, donec omnia penitus ordine resciam.

Sy. Manebimus et nos tantisper. Ioi. Bene facitis.

Ioam. Quosnam hic reperio homines quaeso tam splendidae

Pietatis sanctimoniaeque imagine

Relucentes? Vos ne o Iudaici principes

Populi, duces caecorum, quos plausibili ob id

Nomenclatura Phorschaios vulgo vocant

Et Sadducaeos? Iss. Nos ipsos Vir optime

Coram vides. Ioan. O viperina propago, et ex

Eorum classe quidem, qui quum impiissimi

Ipsi sient, perinde tamen adeo sibi

Iustitiam \[(transcriber); sic: Institiam\] omnem tribuunt, ut neque
doctore iam

Neque paenitentia indigere (ut ceteri)

≤page=39|http://mateo.uni-mannheim.de/camena/schopjac1/jpg/s039.html≥

Videantur Sad. Vah qualis nam haecce salutatio est?

Siccine Israelis proceres accipere decet?

Iss. Ferendum est. Ioam. Quid vobis quaeso accidit novi?

Unde haec tam praeceps omnino mutatio?

Quod et vos integerrimi, sanctissimi,

Summique Israeliticae gentis duces

Ad hoc meum baptisma simul accurritis?

Ecquis vos obsecro irae ac ultionis huic

Populo imminentis divinae praemonuit, et

Depressit adeo fastu alioqui turgidos,

Ut vos isti iam ultro peccatorum ordini

Ingesseritis? Haud mihi parum sane admirationi ob id \[Note: Octo.\]

Estis, nec facile iudicare convenit.

Quonam ductore in hanc subito metamorphosin

Incideritis praeter naturam. Verum ut ut

Sit, si ergo huc accêstis, quo baptizemini,

Non falsam et hypocriticam (ut penes vos fit fere)

Sed veram vestram oportet paenitentiam esse.

At tum demum vera erit et absoluta, si

Fructus se dignos ederit, si digna mox

\[Note: Dimet.\] Sequatur executio,

Hoc est, mundi praesentiumque nausea,

Sui renuntiatio, submissio,

Humilitas, summa modestia, praeflagrans amor

Pietatis sincerae, ac (ut paucis colligam)

Vita omnibus modis et moribus nova.

≤page=40|http://mateo.uni-mannheim.de/camena/schopjac1/jpg/s040.html≥

Tales itaque si animus est fructus edere,

Eiusmodi si arridet resipiscentia,

Aderit vobis divina praesens gratia,

Caeloque pariter cives inscribemini.

Ast si pro consuetudine

Vestra solita fucate haec agitis, credite

Mihi, haud vobis parcet Dominus, non impios

Vestros ausus ac scelera longe pessima

Inulta diu sinet. Quare nec opinio

Haec vos falsa teneat (moneo) qua dicere

Aut cogitare intra vos forte videmini:

Patrem habemus Abraham, huius nos filii sumus

Germani ac heredes. Stultam hanc inquam patrum

Vestrorum ponite, si sapitis, fiduciam.

Non enim Abrahae vobis profuerit sanctitas,

Si vos ut degeneres \[(transcriber); sic: denegeres\] porro in malitia

Perstiteritis. Quod Abrahae Deus ac semini

Eius pollicitus est, id sine dubio quoque

Opportuno complebit tempore largiter,

Etiam si vos ad unum omnes vel stirpitus

Er adicemini. Non deerunt posteri

Unquam Abrahae, nec populus Domino deerit suus,

Licet vos ab eo desciscatis turpiter:

Affirmo enim vobis certo, potens Deus

Est, vel de duris lapidibus istis breuî

Exsuscitare ipsi Abrahae filios, eosque

≤page=41|http://mateo.uni-mannheim.de/camena/schopjac1/jpg/s041.html≥

Etiam vere germanos. Sed praeterea iam

Securis ad radicem posita est arborum.

Omnis itaque arbor non fructum bonum ferens,

Exstirpabitur et in ignem conicietur. Sad. Au.

Quis hac posset diutius iniurias

Ferre? Abeamus quaeso hinc subito viri patres,

Ne duriora his addat nebulo. Iss. Perplacet.

Nam et ego me iamdudum subduxissem quidem,

Nisi fuissem veritus, ne persentisceret

Nos insidiarum huc advenisse gratiâ,

Na. Id unum et me sane detinuit hactenus.

Sad. Eadem ego quoque de caussa pol substiti.

Ioan. siccine vos subducetis hinc hypocritae?

Ab iam satis elucescit, quonam praediti

Sitis animo: iam manifestum fit omnibus,

Quo spiritu ducamini. Si sic habet,

Age pergite. Venient profecto tempora,

Quibus vitam instituisse aliter optabitis,

At sero. Sed quorsum facit his minarier

Futura supplicia? Surdissimis enim

\[Note: Hypercat.\] Omnino fabula narratur. Sy. Adest ecce Rex

Ipse quoque Herodes, aulicis aliquot stipatus.

Ioan. Ille ne, qui principem Galilaeae summum agit?

Ioi. Is ipsus Rabbi. Ioan. Accedat. praestolabimur

Eum heîc tantisper, donec adsit commodum.

## 10. ACTUS II. SCENA IIII.

≤page=42|http://mateo.uni-mannheim.de/camena/schopjac1/jpg/s042.html≥

Herodes rex. Buleta et Synedrus consiliarii. Ioannes. Morio. Dorym.

\[Note: Trimet.\] AN non videtis iam proceres fidissimi,

Vera esse ea omnia, quae nobis relata sunt,

Quaeque et vobis ordine paulo ante retulimus?

Bu. Videmus edepol rex Opt. Max. et

Gestimus etiam spectatores fabulae

Esse huius, si quidem liceat. Sy. Nil Hercule,

Quod magis optem impraesentiarum novi. He. Age.

Voti omnes haud dubie reddemur compotes.

Nam hac ipsa de caussa iam una huc conedimus.

Sed circumspectos admodum vos esse. Mo. Quid?

Circumspecti iam erunt, quibus aliâs nihil

Plane est incircumspectius? He. Tace Morio:

Dicere, nondum tuarum est partium. Mo. Sile

Hem Morio, nisi vapulare gaudeas.

He. Circumspectos inquam vos esse necesse erit,

Ne ulla alia quam sola discendi gratia

Huc accessisse appareat. Sy. Curabitur

Probe. Bu. Belle ad novercae tumulum flebimus.

Ioan. Quis huc tam pomposo stipatus agmine

Pedem movet? quis est, auro qui fulgido

Gemmisque adeo totus resplendet undique?

He. Modeste agitote singuli, ne infamiae

Nobis cauterium imprimatur. Bu. Optime

Curabitur Princeps ne metue. Ioan. Tun\’ es ille

≤page=43|http://mateo.uni-mannheim.de/camena/schopjac1/jpg/s043.html≥

Herodes Galilaeae Tetrarcha? He. Ipsissimus

Scilicet. Io. At cur quaeso huc venisti? edissere.

He. Paucis dicam Rabbi: Et multa et miranda de

\[Note: Octo.\] Tuae tum doctrinae tum vitae sanctimonia, a fide

Dignis viris, nobis depraedicata sunt:

Potissimum vero, quod a summo Iove

Legatus huc (velut alter Hermes) veneris,

Cunctosque mortales beatitudinis

Verae viam modumque edoceas sedulo.

Ob id nimirum iam cum nostris, ut vides,

Accessimus huc, ut et nos audiamus ac

Ex te discamus clare, quid nobis siet

Faciundum, quo Deos (caelestia numina)

Propitios nobis conseruemus perpetim.

Io. Quamquam ego quidem nondum inducere in animum queam.

Tam subito te ex lupo alioqui rabidissimo

Mansuetum in agnellum mutatum esse penitus,

Sinceraque huc venisse conscientia:

Tamen utcumque siet, te hoc unum potissimum

Monitum velim, ut cum ceteris capitalibus,

Quibus undequaque turpiter insignitus es,

Sceleribus, abominandam illam lubidinem

Incestumque impium praesertim a te procul

Abigas. Non etenim tibi licet, non licet inquam, uxore propria.

≤page=44|http://mateo.uni-mannheim.de/camena/schopjac1/jpg/s044.html≥

Velut cane repulsa, aliam superinducere.

At multo condecet minus, ut fratris tui

Thorum commacules, eiusque habeas coniugem.

Vetat hoc cum primis lex divina, abominat

Inscripta lex naturae, prohibet proximi

Dilectio, nec humanae leges sinunt

Inultum tantum facinus. Hominem memineris

Te esse, haud brutum animal. Ne carnis cupidines

Adeo exsatiare velis. Rationis utere

Tibi concessae dotibus. Committere

Ipse noli turpiter, quae in aliis plectere et

Odisse debebas merito. Acquiesce iam

Salutiferis hisce meis monitis suadeo, ac

Resipisce actutum. Revoca propriam coniugem,

Fratrique redde suam. Sic poterit ultio

Divina (graviter alioqui imminens tuo

Capiti) intactum te praeterire. Mo. Hem quid sapit

Rex hoc tibi ferculum? Certe si pruriunt

Adhuc tibi aureis, nescio quî fricarier

Satis queant. Dor. Taceto propere, aut mox edes

Pugnos. Mo. Au. Siccine veritas parit odium?

Do. Pergis adhuc ter pessime? Mo. Tacebo. Ioan. Sin iuvat

Iniquitatis porro omnis fastigium

Conscendere, si decretum pertinaciter

Animi explere libet, nec meis hortatibus,

≤page=45|http://mateo.uni-mannheim.de/camena/schopjac1/jpg/s045.html≥

Dictis, piisque consiliis obtemperas,

En tibi praedico fore certissimum, ut prope-

Diem ultricem Omnipotentis Domini sentias

Manum. Tum sapies fortem, sed sero nimis.

Nimis inquam sero tum paenitentia

Tibi veniet. Resipisce igitur dum libere

Potes, dum tempus suppetit, ne tanta te

\[Note: Dimet.\] Mala incautum subito opprimant.

He Horrenda mehercle narras vir sanctissime.

Io. Horrenda quidem, sed et longe verissima.

He. Infigam dicta tua altius memoriae,

Operamque dabo quoad licet, ut factis ea

Quoque exprimam. Io. Faxit Deus, optimus pater,

Ut ex toto haec loquaris animo, et operibus

Porro testeris. He. Faxit summus Iuppiter.

Adeste viri Proceres, nosque e vestigio

Repetentes aulam, una omnes consequimini,

Ut dictis interim viam levemus, et

De auditis paulum conferamus mutuo.

Syn. Praecedat Rex quocumque libet, faciatque quod

Videtur commodum sibi, nos parebimus

(Ut decet) in omnibus lubentes. He. Laudo vos

\[Note: Dimet.\] Merito. Sed eamus, tempus est.

## 11. ACTUS II. SCENA V.

Ioiada, Ahas, Symon, Ioannes.

HEm fratres \[(printer); sic: frates\] Israelis dilectissimi,

≤page=46|http://mateo.uni-mannheim.de/camena/schopjac1/jpg/s046.html≥

Quanta huic viro est auctoritas, quanta gravitas,

Quam nullius plane rationem hominis habet?

Paulo ante relligionis nostrae Principes

Phorschaios ac sacerdotes hypocrisis

Et impietatis convincebat acriter:

Idque adeo, ut ne mutire quidem vel paululum

Illi contra possent. Iam vero (quod magis

Mirandum est) nec regem summa potentia

Praeditum, et ingenti ad haec satellitum manu

Stipatum reveretur, nec paulum suspicit,

Quo minus ipsi suum errorem quoque retegat.

Ecquid vobis videtur? An dubitare quis

Posthac possit, Messiam hunc esse patribus

Nostris toties promissum? Ah. Nobis certius

Vix quippiam poterit persuaderier.

Sy. Nec nos sane aliud aeque credimus. Ioi. Sed heus

Tacete. Nam ad loquendum praeparare se

Videtur modo. Ioa. Quid mussitatis invicem

Viri Israelitae? Suspecta non parum

Mihi vestra sunt colloquia. Ioia. Nil sanctissime

Praeceptor nos confabulamur, quod tuae

Quid derogare auctoritati possiet.

Ioan. Auctoritatem non moror plane meam, haud

Meum credite quaesitum veni commodum,

Sed eius (qui me misit et cui viam

Paro) gloriam, laudem, et honorem totus venor

≤page=47|http://mateo.uni-mannheim.de/camena/schopjac1/jpg/s047.html≥

Ioi. Non est dubium. Ioan. Sed vos videmini, mihi

(Quam par sit) adscribere plura. Sy. Id ne dixeris

Rabbi. Numquam etenim tantum tibi deferre nos

Poterimus, quin multo plura meritus sies

Iure optimo. Ioan. Nimium inquam adscribitis mihi

Et plus sane, quam unquam mihi vendicare re

Vera queam. Quapropter vos hoc unicum

Monitos iam volo, ne falsa suspicione de

Me quasi ego sim Christus, ducamini. Haud enim

Is sum. verissima loquor. Baptizo quidem

Vos (fateor) aqua, verum ob aliud plane nihil

Quam ut praeparem vos solûm ad paenitentiam.

Sed fortior me post me veniet, isque tam

Modis omnibus excellens, ut ego neutiquam

Sim dignus, qui vel calceos pedum illius

Soluam. Ipse vos baptizabit non simplici

Aqua, sed Spiritu sancto ac igni. Sub haec,

Idem quoque verum et exactum editurus est

Iudicium, inter pios simul et impios,

Ita ut manifeste colliquescat omnibus,

Qui vere sint boni ac pii, qui sint secus.

Multos fefellit hactenus externa species

Et hypocrisis. Ast hunc tale nihil fallere potest.

Habet enim ventilabrum sua in manu,

Eoque aream suam purgabit affabre:

Hoc est, cunctos mortales doctrina sua

≤page=48|http://mateo.uni-mannheim.de/camena/schopjac1/jpg/s048.html≥

Probabit, atque afflictionum pondere

\[Note: Dimet.\] Examinabit igneo.

Tum qui subsistere constanter poterunt, bene

Habebunt perpetim, nullumque sentient

Dispendium inde. Namque illos ut triticum

Vere purgatum in caelestis vitae horreum

Summa cum laetitia et tripudio vehet:

At paleas contra, hoc est, hypocritas, nihil

Aliud quam speciem inanem sanctimoniae

Prae se ferentes, trudet ad ima tartara,

Tradetque comburendos igni tempore

Nullo exstinguendo. Quare falsam ponite

Persuasionem, vos rursum et moneo et rogo,

Quam de me concepistis forsitan, quasi

Venturus sim ille Christus. Praedixi, ac modo

Repetere idem rei cogit necessitas:

Non sum ego Christus, sed eius praecursor humilis.

Hac iam admonitiuncula, brevi quidem

Illa, sed tamen in primis vobis utili,

Meum hoc die sermonem finiam: idque eam ob

Caussam potissimum, ut hoc vobis tenacius

Inhaereat, altiusque radices agat,

Quo a me prolatus est serius. Ioi. Age si ita habet,

Curabitur ut persuasio quae nos hactenus

Tenuit totos, animo eximatur funditus.

Ioan. Sic facite, et lam porro valete in crastinum

≤page=49|http://mateo.uni-mannheim.de/camena/schopjac1/jpg/s049.html≥

Usque diem omnes feliciter. Ioi. Gratia tibi

Merito a nobis habetur maxima Rabboni

Observandissime, quod non desistis viam

\[Note: Octo.\] Nobis ad veram veritatis cognitionem pandere.

Io. In hoc sum missus, atque utinam mea contio

\[Note: Octo.\] Aliquem in vobis ac ceteris, quibus peculiariter

Veni, pietatis fructum elicere possiet.

Tum certe dissolui et mori libens velim.

**CHORUS.**

Quamvis doctrina caelica

Ab uno manat spiritu,

Bifarios tamen habet

Auditores et asseclas.

Nam horum sunt quidam simplices,

Veri, germani, ac seduli:

Quidam vero a prioribus

Sunt plane diversissimi.

Veri toto conamine

Amplectuntur salubria,

Iisque insistunt sedulo

Verbis, vita, corde, operibus.

Falsi autem et impii hypocritae

Specie quidem externa nitent,

Simulantque sanctimoniam,

At sunt interne pessimi.

Et adeo non sanantur hi

≤page=50|http://mateo.uni-mannheim.de/camena/schopjac1/jpg/s050.html≥

Piis hortationibus,

Ut quo magis illos admones

Hoc pergant obstinatius.

Exemplum huius apertissimum

Relucet hîc satis et super

Tum in Iudaeorum proceribus

Tum quoque in Herode principe.

In quibus et hoc observandum erit,

A nullis verum aeque opprimi,

Atque a mundi potentibus

Sapientiaque turgidis.

Sed nos his vitatis procul,

Salutifera potius piaque

\[Note: Hyper.\] Rudis populi paradigmata

Usque imitemur singuli

## 13. ACTUS III. SCENA I.

Herodias. Abra, Pedisca, pedisequae.

\[Note: Trimet.\] MAnete vos hem virgines in aedibus

Et curate, omnia ut intus pure candicent.

Ab. Te ne sequemur iam Domina foras? He. Haud est opus

Modo. Vos curate tantum quae curanda sunt.

Ab. Pro omni virili. Pe. Est praeterea quod nos velis

Hera? He. Nihil impraesentiarum, quod mihi

Occurrat. Pe. Vale igitur interim Domina. He. Sed

≤page=51|http://mateo.uni-mannheim.de/camena/schopjac1/jpg/s051.html≥

Heus. Ab. Adsumus paratae. He. Ut et vestes simul

Omnes ac ornamenta cetera nitide

Repurgentur, suoque reponantur loco

Efficite. Ab. Curabuntur sedulo omnia.

\[Note: Sola loquitur.\] He. Demiror hercle, nec satis mente assequi

Possum, quidnam portendat, quid ve incommodi

Aut tristitiae Regis animum contorqueat,

Quod adeo solitam praeter consuetudinem

Iam nunc incedit cogitabundus, velut

Arduum aliquod secum reputans negotium.

Non tam ex animo laetatur usque ad hunc diem.

Non tam tripudiis, saltationibus,

Exercitationibus palaestricis,

Spectaculis, aliisque rebus ludicris

More suo solito commovetur. Immo nec

(Quod mihi plus admirationis excitat)

Tanto omnino impetu, tanta lubidine

Sacrae litat Veneri, sacrisque amplexibus

Mihi adlubescit, ut consuevit hactenus.

Quid multis? Totus iam fere immutatus est.

Amor languet, laetitia curarum agmine

Obvoluitur, apparatus Regius nutat.

Certe ni tam mihi intus et (ut proverbio

Volgari \[Reg: Vulgari\] dicitur) in cute esset cognitus,

Per omnes dierarem \[Reg: deierarem\] constanter Deos,

Metamorphosi ipsum subita correptum esse, tam

≤page=52|http://mateo.uni-mannheim.de/camena/schopjac1/jpg/s052.html≥

Nihil fere reliquum est, quo vitae pristinae

Affectibus vel paululum respondeat.

Variis profecto cogitationibus

Mutatio haec animum misere exagitat meum.

Quid certi coniciam habeo plane nihil:

Nec qua via aut ratione genuinum rei

Statum resciscam, excogitare etiam queo.

Rex etenim ipse nimis est tenax silentii,

Quare etiam si illum obtester per sacra omnia,

Tamen aut negabit, aut dissimulabit, satis

Scio: Alios vero ex aulicis consulere ea

\[Note: Octo.\] Propter, partim pudet, partim quoque suspicioni obnoxium
est.

Ast bene habet, illic incidit mihi quippiam,

Ad cognoscendam rem omnem apprime commodum.

Morio noster Regi semper adest proximus,

Omniaque eius secreta novit optime:

Nam stultos caelare nihil Principes solent,

Ut a quibus timeant nullum periculum

Sibi. Hunc igitur amicis verbis alloquar,

Et expiscabor sensim quaestionibus,

Quid Regi acciderit, quae ve animum eius occupet

Sollicitudo. Neque diffido, quin omnia

Retecturus mihi siet clarissime. At

En prodit ipsus. Commodum me castor, haud

Enim venire poterat tempestivius

≤page=53|http://mateo.uni-mannheim.de/camena/schopjac1/jpg/s053.html≥

Meo sane instituto. Iam aggrediar eum

\[Note: Dimet.\] Recta, faciamque periculum

Quidnam rei sit, si possum expiscarier.

## 14. ACTUS III. SCENA II.

Morio. Herodias.

\[Note: Trimet.\] DII daeque omnes istos male perduint

Latrones atque nebulones ter pessimos,

Tam me usque suis vexant dictis scurrilibus,

Tam nullum tempus abire sinunt, quo non meam

Subsannent simplicitatem simplicissimam.

Atque hoc per sanctam sancte iuro moriam,

Ni Rex ipse mihi una cum Herodiade adeo

Esset carus, iamdudum coepissem fugam.

Sed ecce, ni iam canis omnino podicem

Inspicio, adest Herodias. Miror quid heîc

Actura rerum sit. He. Quo tendis Morio?

Mo. Hem, salue amica, salue. Huc animi gratia

Me contuli. Quo tu? ubi tuae pedisequae?

Siccine te solam exire decet? He. Ita volui.

Mo. Quî sic? quo te ergo confers? dic amabo, dic.

He. Ad te unum Amicule. Mo. Ad me?

He. Ad te inquam. Mo. Quid sibi hoc

Vult? He. Audies, sed conditione hac, ut mihi

Ad quaestiunculam unicam respondeas,

Quam tibi sum propositura. Mo. Siquidem cognita

Mihi sit. He. Est citra dubium. Mo. Dic igitur, placet

≤page=54|http://mateo.uni-mannheim.de/camena/schopjac1/jpg/s054.html≥

Conditio. He. Dic quaeso mihi, quid Regem male

Habet? quid eius urit animum? Mo. Stulta sane

Haec quaestio est. Propone saniora. ni et

Tu moriae initiarier nostrae velis.

He. Bona verba quaeso Amicule. Num tam stulta ego

Loqui tibi videor? Mo. Immo stultissima.

Her. Quid ita? dic sodes. Mo. Egon animum Regis queam

Scrutari? He. Vah nunc Cres est pelagi nescius.

Mo. quorsum hoc dicis? He. Quia dissimulas te sci re iam,

Quod est tibi compertissimum. Mo. Sed quomodo?

He. Quod Regi semper corpore coniunctus sies.

Mor. At quid tum postea? Her. Exploratum est tibi igitur

Satis superque, an quid vel viderit uspiam

Vel audierit, quo sit conturbatus animo.

Mo. Non equidem memini. Si tamen quid nauseae

Habet forsan, novi unde eam collegerit.

He. Unde obsecro, mi morio suavissime?

Mo. Referre non ausim. He. Audacter mihi detege.

Nullum tibi inde impendebit periculum.

Mo. Dicam ergo, sed si des prius fidem mihi,

Tenaci te pressuram omnia silentio.

He. Ne metue. lapidi dixeris. Mo. Hisce diebus ad

Iordanem concedens, Doctorem audivit in

≤page=55|http://mateo.uni-mannheim.de/camena/schopjac1/jpg/s055.html≥

Magno populi coetu contionantem nova.

He. Praesagit mihi nescio quid infortunii

Animus. Ah quid hoc erit? Sed perge Morio.

Quid ille annuntiavit auditoribus?

Quae populo tradidit vivendi dogmata?

Mo. Quemque sui officii admonuit strenuissime,

Omnesque hortatus est ad paenitentiam,

Vitaeque pristinae innovationem. He. Age

Quod regi dogma dedit? Mo. Acerrimum hercule.

He. Ecquod igitur amabo? Mo. Primo duriter

Admodum eum obiurgavit propter adulterium (et ut

Ipse inquiebat) incestum plane impium:

Deinde summa verborum vehementia

Hortatus est, ut te abdicatam mox suo

Restitueret fratri, atque propriam coniugem

Simul revocaret, pristinoque haberet et

Loco et honori: Addens hanc quoque statim appendicem,

Si id faceret sedulo, Deos illi fore

Propitios, qui alioqui ira in ipsum perciti

Summa essent: sin autem pro more pergeret,

Supplicium illi adfuturum praesentissimum

Et inevitabile. He. Dii boni quid audio?

Verum quid Rex ad haec? Mo. vixdum mutire prae

Stupore quivit. He. Quid? num unius homunculi

Calumnias metuit? Mo. Sic est. sunt vera quae

Loquor. He. Quin occidisset pessimum caput.

≤page=56|http://mateo.uni-mannheim.de/camena/schopjac1/jpg/s056.html≥

Mo. Animus forsan non defuit, sed defuit

Potentia. He. Potentia? Mo. Quid ni? ingens contio

Circumquaque aderat populi, ab eius unice

Pendentis sermonibus ac placitis. Num igitur in

Tanta frequentia ipsum potuisset neci

Dedere? He. Conticuit itaque omnino Rex? nihil

Ne nebuloni respondit? Mo. Respondit quidem. ast

Ea ratione, ut polliceretur operam

In hoc se omnem navaturum, quo hortatibus

Eiusmodi per omnia faceret satis.

He. Sat est. rem iam plus nimio, plus quam collibet,

Aut unquam sperassem, rescivi. Gratias

Tibi tamen interim amicule habeo maximas,

Quod aperueris mihi tam clare omnia: ac vale.

Alio iam mihi porro concedendum est. Mo. Vale

Herodia amica mea suavissima.

## 15. ACTUS III. SCENA III.

Somatophilax, Morio, Herodias.

\[Note: Trimet.\] AMandor a Rege ut visam, ubi nam nostra sit

Domina Herodias, quid valeat, quid ve modo agat

Rerum. Quaero igitur intus illam ubique, tum in

Gynaeceo, tum in contione virginum,

At frustra. Nam aiunt ipsam exisse paululum

Foras, et id solam quidem. Prodeo itaque

Et ego foras iam circumspiciens sedulo

≤page=57|http://mateo.uni-mannheim.de/camena/schopjac1/jpg/s057.html≥

Meque ad quamcumque plagam vertens, si fors queam

Ipsam alicubi deprendere: sed frustra omnia.

Ast video Morionem nostrum, is forsitan

Novit certius ubi siet. Mo. En lepidum caput

Quo tu nunc tam citato cursu? So. Hem Morio

Dic age vidisti ne Reginam heîc uspiam?

Mor. Vidi, sed quî id rogas? Som. Convenienda mihi erit.

Mo. Tibi? Proh Iuppiter. So. Ubi est? detege.

Mo. Sequere nasum recta. So. Quid? me derisui

Habes? Mo. Quis te derideat? tam scilicet

Hominem catum. So. Dic sodes ubi ea est? Mo. Respice:

Viden? Som. Video, bene habet. Tu iam nunc perge, quâ

Coepisti. Mo. Ita fiet. Cave autem, ne tibi

Cerebrum effluat. He. Quis huc cursu ruit adeo?

Atat, quam timeo, ne mihi nuntium adferat

Inauspicatum. So. Salve clementissima

Domina. He. Salve et tu. Sed quid portendit tuus

Hic adventus? Qua huc accessisti gratia?

So. Negotium mihi Rex dedit, ut videam et ubi

Sies, et quid valeas, et quid agas denique.

He. Est praeterea quod cures, quod ve nunties

Mihi? So. Nihil prorsus. He. Revertere igitur ad

Regem ilicet, et dic me illi adfuturam breuî.

So. Curabitur. Tu mox sequere, et vale interim.

≤page=58|http://mateo.uni-mannheim.de/camena/schopjac1/jpg/s058.html≥

\[Note: Sola loquitur.\] He. Ah quod paulo ante ex Morione nuntium

Accepi? Nunc demum re ipsa experior, nihil

Me suspicatam esse incassum: iam sentio,

Verissimum esse illud volgi diverbium,

Quo aiunt, tam felici fortuna neminem

Natum, cui non Daemon aliquis sit malevolus,

A quo miserrimis discrucietur modis,

Eiusque perpetim qui affectibus obstrepat.

Hoc ipsum inquam, si quis alius, ego verius

Vero comperio esse impraesentiarum. Ego

Enim quantumvis illustri forte genita,

Meum tamen (ut audio) sum nacta Daemonem:

Eumque talem qui non dormiat, nihilue

Reliquat intentatum, donec Regis in

Me amorem, animumque alioqui candidissimum

Penitus exstinguat et abalienet, iisque non

Secus atque puluerem me eiciat aedibus.

Heu quidnam consilii iam nunc potissimum

Capiam? quibus ve adversus haec letalia,

Miserae mihi obstructa parataque molimina

Rationibus agam? Nescio prorsus, neque

Excogitare possum. Occidere quidem

Manifeste illum (tametsi nihil optatius

Contingere animo possiet) nec audeo,

Nec liberum mihi est, quum praesertim tantae

(Ut rumor est, utque retulit iam Morio)

≤page=59|http://mateo.uni-mannheim.de/camena/schopjac1/jpg/s059.html≥

Auctoritatis sit apud volgum ignobilem

\[Note: Dimet.\] Caecumque. Nec interim tamen

Alia sese mihi via iam offert aptior,

Qua ausus conatusque hosce perversissimos

Mei pro voto animi queam restinguere.

Certe ni in tempore obstitero, nisi omnibus

Modis contraivero, de me actum penitus erit,

Rexque brevi totus in illius abiturus est

Sententiam. Verum priusquam clarius

His de rebus quid constituam, periculum

Facere animus est, quantum nam valeat et mea

Apud Herodem auctoritas, an etiam amet

Tam corde, quam verbis solet testarier.

Tot ipsum urgebo precibus, tot suspiriis,

Tot lacrimis, ut vel nolens exaudire me

Cogatur: nec desistam quoque donec meis

Votis adspiraverit, hoc est, donec scelus

Illud scelestissimum (ut est dignus) in omnibus

Tractaverit, ipsumque docuerit discordias

Inter amantes posthac disserere, ut hactenus.

O utinam tortrix eius esse admitterer:

Sensurus pol esset, quibus me affecerit

Iniuriis, quam gratum mihi praestiterit et

Conciliaverit obsequium. Ast en, ni caeca sum

Omnino, Herodem ipsum adventantem huc conspicor.

Sane ipsus est. ibo obviam, omnemque lapidem

≤page=60|http://mateo.uni-mannheim.de/camena/schopjac1/jpg/s060.html≥

Movebo sedula, ut ex animi sententia

Contingant omnia prospere, atque ille meritis

Condigna supplicia assequatur protinus.

## 16. ACTUS III. SCENA IIII.

Herodes, H(rwdia\\s. Doryphorus, Somatophilax, satellites.

\[Note: Trimet.\] ITan\’ dicebat Herodias, se breuî

Ad nos venturam? So. Sic aiebat Rex colende.

He. Erat sola? So. Omnino. Atque eccam. recta huc tenet

Gressum. Dor. Ipsissima pol est. Her. Bene habet. sistam heîc pedem

Tantisper, donec adsit. H(r. Salve o Rex mihi

Carissime, summa mea voluptas. He. Salva tu

Quoque sis plus millies, mea animula, meum corculum,

Dulcissima mea Herodia. Unde nunc ades

Nobis? dic age. H(r. Deambulatum nonnihil

Foras concesseram. He. Gaudeo mecastor et

Laetor plurimum ob hancce tuam. At vos secedite

Paulisper pueri, donec vos vocavero

Rursum. Dor. Lubentes admodum Rex inclite

Paremus. He. Plurimum inquam o delicium meum

Tuam ob praesentiam perfusus gaudio

Sum. H(r. Grates habeo merito tibi ter maximas

Colendissime Princeps. At eundem in te quoque

(Crede) animum ego vicissim gero tenaciter.

≤page=61|http://mateo.uni-mannheim.de/camena/schopjac1/jpg/s061.html≥

Te etenim non secus ac me ipsam amore prosequor.

Tui adeo sum studiosa, adeo observans nimis,

Ut sive vigilo sive dormio, tu mihi

Ob oculos usque verseris praesens. He. Satis

(O mea lux) pectoris tui sinceritas

Nobis perspecta est. H(r. Hinc nimirum et iam tibi

Plus quam dici potest rex timeo. He. quid? mihi?

Quî sic quaeso? H(r. Videris etenim pro dolor

Nescio quid torsionis intus in animo

Fovere. Her. Egon\’? H(r. Tu inquam. He. Eia. H(r. Hoc. ergo quid siet,

Mihi aperias ingenue te precor. He. Nihil

Est (o mea amoenitas) quod iam me torqueat

Vel paululum. H(r. Ah fallis Rex. nam aliud indicat

Vultus, proditor animi longe certissimus.

He. Nodum profecto in scirpo quaeris. Nil enim

Quod animum mordeat habeo. H(r. Au. non tam mihi

Facile persuaseris. He. Nil sentio mali

Mea Herodia. H(r. Quin per te ego Deos precor

Immortales, misereat te tandem mei,

Et ne me clam hanc rem habeas. He. Nihil est inquam, nihil

Plane, ita me summus ille seruet Iuppiter.

Quare hanc opinionem missam fac rogo.

H(r. Si non preces meae apud te quid possunt, nihil

Imperio (sat scio) unquam quicquam effecerim.

≤page=62|http://mateo.uni-mannheim.de/camena/schopjac1/jpg/s062.html≥

Ast quid, si coniectura id quivero assequi?

He. Licet, si quidem potes. H(r. Ex calumniis, quibus

Diebus exactis cis Iordanem a novo

Illo doctore (seductore dicerem

Potius) crudeliter impetitus es, luem

Hanc hausisti. He. Quis hoc tibi retulit obsecro

Amica mea? H(r. An non rem probe assecuta sum?

He. Haud longe pol a scopo aberras Non enim

Parum (ut verum fatear) eius sermonibus

Commotus sum. H(r. Verum ad quid commouêre te?

Num ad vitae iam transactae resipiscentiam?

He. Utcumque ast non adeo, ut ad iracundiam.

H(r. Heu miseram me. Siccine te seduci sines

A nebulone infestissimo? Illi ne potius

Fidem adhibere voles, atque consultissimis

Tui regni viris? Illi ne, quam mihi

Magis adhaerebis? Pro Deûm atque hominum fidem.

He. Quorsum ita lamentaris mea Dulcedo? quid ita

Ploras? H(r. Egon\’ plorarem, cui certissimum

Sit adfuturum exilium? He. Unde haec tibi oboritur

Suspicio? Parce hisce tuis lacrimis obsecro,

Ne te luctu maceres sine causa. Namque nil

Mali tibi unquam (me quidem superstite)

Accidere poterit, quod non propulsavero

Pro viribus H(r. Tamen seductor ille te

Hortatus est ac instigavit, ut audio,

≤page=63|http://mateo.uni-mannheim.de/camena/schopjac1/jpg/s063.html≥

Quo me statim tuis eicias aedibus.

He. Hortatus est quidem. ast non quam dementiae

Me illo perducet. Es tu namque carior

Mihi (crede) quam ut tempore te ego ullo deseram.

H(r. O utinam. He. Ne dubita mea lux, mea unica

Voluptas. Quin in veri amoris symbolum

Vel osculum hoc a me capito. H(r. Accipio qui lubens

O maximum meum solacium, nihil

Optatius co contingere mihi potest.

Nam et esuriebam et sitiebam illud unice.

\[Note: Dimet.\] He. quid iam a me fieri postulas?

Edissere audacter. H(r. Hoc unum colende Rex,

Ut nebulo ille reprimatur e vestigio,

Ne nobis esse molestus pergat. He. Sed id

Non tam facile potest fieri. Nam summae apud

Iudaeos omnes admirationis est,

Adeo ut prodire vixdum queat in publicum,

Quin magna constipetur multitudine.

Ad haec (ut quod res est dicam) plane nihil

Molitur, unde occasio possit arripi

Animadvertendi in ipsum paulo saevius.

H(r. Impune igitur feret, quod tam petulanter in

Maiestatem tuam (in populi praesentia)

Invectus est? He. Dubius sum adhuc. H(r. Profecto si

Hoc dissimulaveris, si contumeliis

Tantis connixeris, te nullus amodo

≤page=64|http://mateo.uni-mannheim.de/camena/schopjac1/jpg/s064.html≥

Timebit, crede, nemo te teruncii

Aut flocci saltem faciet: Immo et omnibus

Derisui es futurus ac ludibrio,

Malorumque omnium inde lerna sequetur. He. Haud

Absurda sane dicis Herodia, si

Res introspiciatur penitius. Ast, quid ut

Nunc faciam suades? H(r. Si quidem me audies, volo

Atque unice expedit etiam, ut, ubi licuerit

Per volgi absentiam, apprehendi ipsum et capi

Cures, carceribusque iniectum fame ac siti

Perire sinas ad mortem usque He. Immanis profecto

Innoxio sententia est. H(r. Quid? Tun\’eum

Dixeris innoxium, qui te calumniis

Tantis est aggressus? qui in faciem adulterum

Te incestuosumque vocavit? He. Utut sit, tuis

Iam consiliis morem geram. Posteaquam enim

Ita omnino necessitas postulat, ut e

Duobus alter offendendus sit mihi,

Illum quam te offendere malim. namque antea

Tu, quam ille, mihi et cognita fuisti et amata prae

Omnibus. Hem formosula mea, cape suavium

Secundum. H(r. Ago ingentes tibi o Rex gratias,

Cum quod tui osculi mihi fragrantiam

Toties gratuito impresseris, tum maxime,

Quod iam preces meas pro voto admiseris

Lubens. He. Quid ni vero? tui nil gratiâ

≤page=65|http://mateo.uni-mannheim.de/camena/schopjac1/jpg/s065.html≥

Detrectabo unquam, quantumvis sit arduum.

H(r. Ita spero. He. Sed intus hocce de negotio

Agemus latius, iam vero regiam

Nostram una repetamus, nosque solitis ibi

Reficiamus voluptatibus H(r. O sic decet,

Sic rex macte animo et virtute esto perpetim.

He. Eamus itaque intro. H(r. Sequar, praecede tu.

He. immo lateri meo adhaerebis iam proxima.

H(r. Placet. He. Heus satellites, cursim praecedite

Vos, ac videte, num parata probe omnia

Intus sient. Dor. Curabitur Rex inclite,

Ne quid tuo arbitrio desit. He. Bene, pergite.

**CHORUS.**

Inter flagitia cetera,

Quibus homo scatet plurimis,

Nullum est equidem nocentius

Turpi foedaque Libidine.

Huic enim inest tanta malitia

Tanta quoque perniciositas,

Ut et corpus coinquinet,

Et misere corrumpat animum.

Corpus sane totum inficit,

Morbos ei infert noxios,

Omnesque vires exedit

Non secus ac Cancer serptilis.

Mentem vero densissima

≤page=66|http://mateo.uni-mannheim.de/camena/schopjac1/jpg/s066.html≥

Obnubilat caligine,

Ut neque rectum neque pium

Possit discernere amplius.

Non autem possessoribus

Haec damna solis inicit,

Sed et aliis nocet insuper

Incommodatque plurimum.

\[Note: Gen. 34.\] Sic olim nempe ob unis

Detestandam Libidinem

Tota Sichimorum Civitas

Eversa est una cum Incolis.

\[Note: Iud. 20.\] Ob hanc quoque Gabaa Beniamin

Igni est exusta funditus,

Occubueruntque ibi gladio

Viginti quinque milia.

Ob hanc et Troia Civitas,

Ut tradunt Historiographi,

Una cum imperio corruit

Damnumque aeternum pertulit.

Possemus multo plura adhuc

Hac de re exempla adducere,

Tum ex sacrosanctis Bibliis,

Profanis tum ex scriptoribus.

Sed colliquet sat omnibus,

Queîs vel mica sapientiae est,

Quam infanda malorum copia

≤page=67|http://mateo.uni-mannheim.de/camena/schopjac1/jpg/s067.html≥

Ex hoc barathro scaturiat.

Ad haec in Herodiade

Incestuosa adultera

Licebit perspicere affatim,

Cuius Libido sit indolis.

Ne quid enim huic decederet.

Ut hanc exsatiaret probe,

Est persecuta usque ad necem

Iustum Ioannem crudeliter.

Nos autem queîs cordi est salus,

Tantam scelerum voraginem

Fugiamus usque sedulo,

Sectantes castimoniam.

## 18. ACTUS IIII. SCENA I.

Sileon. Zambri, sacerdotes. Doeg, Chusi, levitae.

\[Note: Trimet.\] ARdua profecto nunc nobis provincia

Incumbit fratres. Za. qui sic obsecro Sileon?

Si. Hoccine rogatu dignum est? An memoriae

Tam leviter excidit, quid nostri Principes,

Phorschai \[(transcriber); sic: Pharschai\] inquam atque Sadducaei,
proximis

Diebus hoc de homine nobis narraverint,

Ad quem iam sciscitatum una contendimus?

Quo pacto scilicet ab eo excepti sient.

Quibus ab eo depicti sint coloribus.

≤page=68|http://mateo.uni-mannheim.de/camena/schopjac1/jpg/s068.html≥

Tum quoque, quam is fuerit in monendo liber, et

Nullum nec dignitatis nec personae respectum egerit?

Za. Memini, sed quid tum postea? Num ergo et nos (putas)

Ad hunc modum excipiet? Si. quid ni? Si illis enim haud

Pepercit, nec nobis parcet dubio procul.

Za. Fuit fortasse tum furore percitus.

Do. Non est verisimile affectus huiusmodi

In ipsum cadere, utpote tanta innocentia

Vitaeque probitate insignitum. Za. Ut ut siet,

Rem omnem experiemur ipsi post paucula satis.

Sil. Haud dubie. Sed priusquam accedamus hominem,

Ex nobis unus quispiam eligendus est,

Qui nuntium demandatum illi aperiat

Nostro omnium nomine. Chu. Pulchre sane admones.

Ita enim aptius evitabitur confusio.

Nam multi canere (ut volgo dicimus) simul

Possunt apte: at loqui simul, perinde non

Convenit. Za. Aiunt ita et vere quidem. Cui

Igitur onus hoc imponemus? Si. Suffragium

Si quid meum valet, tibi uni defero id

Negotii. Do. Eadem et a nobis suffragia

Zambri exspectabis. Nam linguae donum tibi

Facile praestantius atque nobis contigit.

Za. Non admodum: sed utcumque tamen sit, quia

≤page=69|http://mateo.uni-mannheim.de/camena/schopjac1/jpg/s069.html≥

Provinciam hanc iniungitis iam nunc mihi,

Haud detrectabo. Chu. Hem venit illic is ipse, quem

Volebamus solum. Sil. Hui quanta circumdatus

Est undiquaque populi multitudine?

Za. Stupenda profecto ac mira haec innovatio est,

Timendumque haud parum, ne nobis omnium

Malorum Lernam sit paritura. Si. Id optimus

Israêlis Deus avertat. Do. Me plurimum

Certe ignari huius populi miseret, quod adeo a

Vento quocumque se circumferri sinant.

Chu. Quin immo, quod per hunc a Mose ritibus

Ac traditionibus seniorum deviet.

Za. Heus satis est. aderit mox homo. Subticescite

Igitur, ne sugillationes has suis

Accipiat forsan auribus, nosque (ut solet)

Convitiis intolerandis aggrediatur. Sil. Id

Praestat caverier, at lupus est in fabula.

## 19. ACTUS IIII. SCENA II.

Ioannes. Ioiada, os turbae. Zambri, os sacerdotum et levitarum.

OMnia iam vobis, quae ad salutem ullo modo

Vestram facere putavi, aperui sedulo ac

Fideliter. Restat itaque ut memori ea mente

Alte reponatis, nec committatis unquam,

Ut excidant, veniantve in desuetudinem

Rursum, ne fructibus tantis privemini.

≤page=70|http://mateo.uni-mannheim.de/camena/schopjac1/jpg/s070.html≥

Ioi. Omnem seduli adhibebimus Rabbi (ut decet)

Huc diligentiam, ne ab incoepto bene

Cursu unquam desistamus. Tu vero Deum,

Quemque ille missurus in orbem est H(r pro

Nobis assiduis interpella precibus, ut

Volentibus sua iugiter adsit gratia,

Constantiamque suis addat bene stabilem.

Ioa. Quicquid ego quidam hac in re possum, promptissimus

Ero usque. Sed video quosdam adventare, nosque

Ut apparet, petere recta. demiror haud

Sane parum, et qui sint, et quid velint sibi.

Ioia. Sacerdotes sunt ac Levitae, nisi oculi

Mihi caecutiunt prorsus. Ioan. Sat est; ubi

Libuerit, accedant. Za. Modeste quisque se

Modo gerat, ne suffundamur pariter, ut

Pontifices nostri antea. ego accingar muneri

Iam. Sil. Perge. nos probe nostras tuebimur

Partes. Zam. Salvus sis Rabbi, nobis plurimum

Colende. Io. Salutem itidem et vobis veram imprecor.

Sed quid caussae est, quod huc accesseritis modo?

Za. A Gentis nostrae Iudaicae primoribus

Pontificibusque maximis ad te huc sumus

Missi, ut quaeramus diligenter, quis sies,

Aut quem te esse fatearis. In hoc enim omnium

Sita exspectatio summa est, atque omnium

≤page=71|http://mateo.uni-mannheim.de/camena/schopjac1/jpg/s071.html≥

Adeo pectora ob id curis detinentur, et

Variis anguntur cogitationibus.

Dic ergo ingenue ac incunctanter, Tu quis es?

Io. Dicam, sed non aliud, quam ipsa quod est veritas.

Non sum ego Christus. Za. Quid ergo? Helias tu es? Ioan. Nego.

Za. Es tu igitur ille propheta nobis a Deo

Missus? Ioam. Non sum propheta. Za. Quis tum? libere

Fatetor obsecro, ut per nos responsio

Illis detur, qui nos huc eius gratiâ

Ablegârunt solum. Quid dicis de tua

Ipsius persona? non etenim esse dubium

Potest, quin ipse tibi satis notus sies.

Dic itaque dic: Quis es? Ioan. vox ego clamantis in

Deserto, dirigite actutum Domini viam.

Rectasque eius facite semitas: oraculum

Ut Iesaiae habet. Za. quid vult igitur sibi?

Unde hanc auctoritatem consecutus es,

Quod populum praesentem tingis baptismate,

Si tu non es Christus, nec Helias, neque

Propheta? Io. Ego quidem tingo aqua, sed simplici,

Sed in signum tantummodo paenitentiae.

At non ita pridem in medio vestrum constitit

Quidam, vobis licet ignotus adhuc: ipsus est

Sanctissimus ille, qui post me venturus est,

Quique tamen ante me iamdudum est factus. Hic

≤page=72|http://mateo.uni-mannheim.de/camena/schopjac1/jpg/s072.html≥

\[Note: Sept.\] Hic inquam tantus est omnino, tanta praeditus

Quove dignitate, ut ei collatus ego, nil

\[Note: Dimet.\] Sim aliud quam mancipium infimum,

Nec sim dignus quidem, qui illius calceos

Soluam. Haec, si quid renuntiare libet, meo

Nomine Primoribus vestris renuntiate.

Aliud enim (affirmo) nullo unquam tempore

Ex me responsum consequimini. Za. Bene est

Rabbi observande. Hoc igitur deferemus ad

Nostros fide bona, quum praesertim et tu idem

Nos facere iubeas. Vale. Ioan. Valete vos quoque,

Sed in domino. Secedendum nunc est mihi

Parumper ad secretiora, ut spiritu

Memet nonnihil oblectem. Quare et vos viri

Fratres ad sua quisque pariter concedite,

Vestraeque consulite tum animae, cum corpori.

Ioi. Tuis lubentes monitis acquiescimus

Rabbi, ut qui non nisi salutaria proferas

Semper. Vale igitur praeceptor sanctissime,

Vale longum, nosque habe commendatos tibi.

Ioan. Abite in pace, et Dominus vobiscum siet.

Aderit propediem (ut luculenter sentio)

Ministerii huiusce mei optatus finis, ad-

Erit et exspectatus diu vitae exitus.

Quare laetor profecto ac gaudeo plurimum,

Quod eo tandem mortalium feliciter

≤page=73|http://mateo.uni-mannheim.de/camena/schopjac1/jpg/s073.html≥

Salus successerit. Iam enim ipse corpore

Adest praesens, cui parare viam hactenus

\[Note: Dimet.\] Omni conamine studui.

Nunc igitur o optime Israelis tutor ac

Pater, nunc dimittas servum tuum obsecro

In pace. Nam et vidi et manibus etiam meis

Contrectavi, quem Orbi misisti perdito

Servatorem. Haud diutius iam vivere

Libet: quin gestio idem apportare nuntium

Defunctis Patribus, quod mundo prius attuli.

Ast conspicor adventantes quosdam ex asseclis

Nostris, cursuque huc convolantes praepeti.

Mirum, quid portendat, quid ve id rei siet.

Non etenim maturare tam solent gradum,

Ut modo. Sed expecto tantisper, donec illi

Una adsint. \--

## 20. ACTUS IIII. SCENA III.

Cleopas, Nathanael, discipuli. Ioannes.

\[Note: Trimet.\] NOn dici Potest, quam audentia

Illa hominis temeraria animum moveat meum,

Quam illi succenseam, quod nostri Rabboni

Auctoritatem, Baptizandi inquam et docendi

Officium, tam sibi impudenter arroget.

Na. Nec me quidem tanta omnino praesumptio

Parum angit crede. Nam zelus amorque vehemens,

≤page=74|http://mateo.uni-mannheim.de/camena/schopjac1/jpg/s074.html≥

Quo nostro sum supra modum addictissimus,

Me admonet ac impellit, ut ipsius non minus

Atque meam sortem (siquidem sit mala) doleam.

Cle. Isthuc probos decet discipulos. Atque ego

Sane prae maximo zelo non me amplius

A cursu continere possum, ut omnia

Quam primum, ut facta sunt, recenseam ordine.

Na. Id consultum et mihi videtur. Ita enim aptius

Principiis obstare poterit, ne postea

(Pergente illo suo more) incurabile

Siet remedium. Cle. Sic est. at caecus nisi

Sum prorsus, praeceptorem nostrum ipse video.

Na. Is ipsus est equidem, atque solus obambulat.

Cle. Belle habet. In tempore namque et apte accessimus.

Ioa. Eho, unde vos adestis discipuli mei?

Na. Salue optime Rabbi. Cl. Salvus sis praeceptor in

Omnibus observande. Io. Salutem et vobis precor

Perpetuam. Sed quid caussae est, quod tam accurritis

Festinanter? Num vobis quid mali accidit?

Cle. Nobis quidem nihil, sed tibi quamplurimum

Sane. Ioan. Bona verba quaeso. Qui sic? Id satis

Intelligo nondum. Na. Hoc referente palam audies.

Ioa. Edissere igitur Cleopa. Cl. Is qui nuperrime

Trans Iordanem tecum erat, et quem tam splendido

Tum ornasti sanctitatis testimonio,

En ipse nunc omni absterso pudore (proh

≤page=75|http://mateo.uni-mannheim.de/camena/schopjac1/jpg/s075.html≥

Dolor) tuo insidias molitur muneri,

Tuamque auctoritatem intercipere studet.

Io. Meam? Cl. Tuam inquam Rabbi. nam baptizat, et

Ipse et discipuli eius, cunctique etiam simul

Ingenti ad ipsum confluunt frequentia.

Io. Ne aegre id ferte mei discipuli. Haud enim potest

Homo sibi vendicare quicquam eiusmodi.

Nisi datum ei fuerit e caelo desuper.

Si autem a Deo detur, non est quod mihi ab eo

Timeam. quod enim mihi delegatum erat hactenus,

Non ille praeripit. Nam id praestiti fide

Bona, ac iam consummavi. Reliquum est igitur, et

Decet quidem, ut vicissim ei cedam locum,

Quum praesertim non sim Christus ego, sed infimus

Ac indignus plane servus. Neque enim mihi

(Vel vobis testibus) unquam vendicavi eum

Honorem. quasi forem Christus. Quin semper id

Negavi constanter, et etiamnum nego. At hoc usque

Inculcavi omnibus, eius solum gratia

Me missum, ut huic fideliter praecurrerem

Pararemque viam. Qui sponsam habet, is sponsus est

Solus: ceterum amicus sponsi non invidet

Suam sponso felicitatem ac gloriam.

Immo vero congratulatur potius ei,

Et astat tacitus, magnoque animi gaudio

Vocem eius audit. Eadem etiam est illum inter et

≤page=76|http://mateo.uni-mannheim.de/camena/schopjac1/jpg/s076.html≥

Me animi voluntas ac concordia, Cle. Deus

Bone, quorsum haec? Ioan. Ipse sponsus est, et sponsam habet:

Ego amicus sum sponsi. Proinde gratulor

Illi quoque ex animo, ac ingenti gaudio

Perfundor, quod vocem eius iucundissimam

Audire, eiusque perfrui praesentia

Mihi sit datum. Quum ille igitur et sponsus siet

Et Dominus, ego vero contra servus humilis,

Aequum est etiam, illustrari ipsum atque crescere.

Me autem obscurari et imminui. Terrena enim

\[Note: Octo.\] Caelestibus, et perfectis imperfecta cedere addecet.

Qui e terra prodiit (ut ego) terrenus est

Ac terrena loquitur. Ast noster ille, qui ex

Summa nimirum Caelorum arce prodiit,

Caelestis est, caelestiaque annuntiat.

Atque ipse omnes simul homines quantumlibet

Alioqui insignes superat sanctimonia,

Potentia, maiestate, sapientia.

Na. Papae, quam extollit hominem hunc? Cle. Plus satis profecto.

Io. Hic non incerta, vana, et inania praedicat,

Sed longe compertissima ac verissima,

Ut quae ipse in Caelo et viderit et audiverit.

Cle. Quid, num iste in caelo etiam fuit? Miranda iam

Audio equidem. Na. Hem linguam contine. Cl. Curabitur.

≤page=77|http://mateo.uni-mannheim.de/camena/schopjac1/jpg/s077.html≥

Io. Quod ipse inquam vidit et audivit, hoc fide

Testificatur certissima: Verumtamen

(O hominum insaniam) nemo est qui eius velit

Amplecti testimonium, qui gestiat

Eius fieri discipulus. Ceterum cui

Divinitus datur illud accipere, cui

Cordi est habere hunc vitae doctorem, is probat

Certoque veluti consignat, quod sit Deus

Verax, et ipse consequetur omnia

In hoc, quae unquam a Deo suis promissa sunt.

Quid ni vero omnes hunc audire debeant?

Quid ni credentibus huic contingant omnia?

Ipse enim utique a Deo legatus missus est,

Ipse Dei verba loquitur, et caelestia

Dogmata tradit. Et huic largitus est Deus

H(r suum, non (sicut Prophetis ceteris)

Ad certam mensuram: sed, quoniam filius

Sibi unice est dilectus, omnia in manus

Eius contradidit. Qui credit igitur in

Filium, habet vitam aeternam: At qui illum respuit

Et credere ei detrectat, praemium feret

Profecto non laetum. Nam nullo is tempore

Vitam visurus est, sed Domini maxima

Super eum permanebit ira perpetim.

Et vos itaque ad hunc (si sapitis) concedite,

Quo credentes in eum vita hac donemini.

≤page=78|http://mateo.uni-mannheim.de/camena/schopjac1/jpg/s078.html≥

Na. Atat, quid illic video? Quid armata vult

Haec multitudo sibi? Cl. Eheu, recta nos petunt.

Io. Ne quid propterea conturbemini Haud enim

\[Note: Scaz.\] Vos nunc laedent, utut agatur mecum tandem.

Cl. Ah fugiamus Rabbi hinc, ne nobis in ferant

Manus tyrannicas. Io. Fugite vos si libet,

Ego non fugiam. Nam nihil in me citra Dei

Permissionem unquam poterunt, satis scio.

Si illius ita est voluntas bene placens, ut hoc

Exmundo iam exeam, atque a mortis corpore

Per mortem liberer, placet idem etiam mihi

Ex animo. Immo iamdudum cupio soluier,

Et laetum patribus insinuare nuntium.

Na. Quando ergo ita vis, et nos tecum manebimus.

## 21. ACTUS IIII. SCENA III.

Rhabduchus, Demius, Lictores. Cohors Herodinorum Ioannes, Cleopas, et
Nathanael.

\[Note: Trimet. et Acat. et Hypercat.\] INnumeros ego pol hactenus hisce
manibus

Meis comprendi, deieci, atque ferreis

Etiam constrinxi vinculis: nec quempiam

Eorum, quantumvis alioqui corporis

Robore pollentem, adire veritus sum. At modo

Fit, nescio quî, ut hunc (quem captum quaerimus)

Baptistam invitus admodum aggrediar. De. Idem

Me Castor et mihi venit usu. Nam horreo

Totus ad ipsius mentionem, et malim ego

≤page=79|http://mateo.uni-mannheim.de/camena/schopjac1/jpg/s079.html≥

Vel mille alios torquere genere quolibet

Supplicii, quam istum ducere saltem leniter.

Quid vero siet in causa me omnino latet,

Nisi quod summa ipsum vitae sanctimonia

Audiverim esse praeditum. Rha. Sic inquiunt.

Sed Regis est tamen nobis ante omnia

Perficiunda voluntas, ni illius incurrere

Furorem animus sit. De. Ita est. En vero in tempore

Iam venimus. Nemo enim adest ei praeter duos

Ex asseclis, ut apparet. Rh. Feliciter

Profecto cecidit alea. Nam rarissime

Alioqui solus esse consuevit, adeo

Ei volgus inhiat usque Et siquidem contio

Populi pro more frequens adesset, nos nihil

Maneret aliud certius atque ipsissima

Mors. De. Au, quid dicis? Ast substituêre meliora

Dii. Coh. Apprendite heus hominem actutum, apprehendite,

Quid cessatis? nondumne tempus est, ut has

Missas faciatis nenias, ac regium

Iussum exsequamini? Rh. Quorsum hic tumultus? An

Vos demum nos docebitis, quid facto opus

Siet? Coh. Quod si iam aufugerit ipsus interim,

Quid tum facturi essetis, dicite? De. Nos satis

Habemus exploratum, ubi et quando utile

Sit inicere manus illi. Coh. Pergite igitur.

≤page=80|http://mateo.uni-mannheim.de/camena/schopjac1/jpg/s080.html≥

Cle. Heu heu praeceptor, quorsum isthaec violentia

Tendit? Io. Tacete, vos periculum haud manet

Ullum, sed me potius. Hem ad quid venistis huc

Viri? retegite caussam. Rh. Herodes ille Rex

Galileae, princeps noster, mandatum dedit

Nobis solenne, nosque huc ablegavit, ut

Te comprehensum ad se ducamus. Io. Age, haud moror,

Adsum. Facite quodcumque libet. Coh. Adhuc diu

Cessatis furciferi. Rh. Ego hominem tenebo, tu

Demi manus eius constringito funibus

Arctis. De. Factum puta. Rh. Iam satis est. Gressibus

Tu nos modo aequis sequitor, ne sequens Cohors

(Quae plus alioqui satis est pervicax) tibi

Verbera pugnosque infigat. Io. Pergite vos, ego

Ultro praecedentes sequar. Na. O indignum nimis

Flagitium, o facinus numquam expiabile.

Siccine Rabbi noster veluti latro trahitur

Ad poenam? Cl. Proh Deûm atque hominem fidem, itane tam

Virum sanctum, tamque omnis innocentiae

Exemplar absolutum tractare decet? Na. Ah

Quorsum nam noster iam rediêre tempora?

Quam ad summum eheu omnia vitia fastigium

Excreverunt? quam nusquam tuta virtus est

Amplius apud mortales? Cle. O spes unica

≤page=81|http://mateo.uni-mannheim.de/camena/schopjac1/jpg/s081.html≥

Afflictorum omnium Deus, o vindex mali

Iniuriaeque praesentissimus, tibi

Iam nostram caussam ulciscendam committimus,

Tibi commendamus Rabbi nostrum. Na. Perpetim

Sane. Sed quid prodest, his uti luctibus

Diu mi Cleopa? Cle. Perparum prodest scio.

Sed quis non (conspicatus hoc spectaculum

Tam miserum) plangat? Na. Est nemo tam ferreus

Fateor, qui sortem hanc non ex animo defleat.

Verum nostro tamen Praeceptori id nihil

Commodaverit omnino. Nam quum funibus

Constrictus sit, nostris profecto fletibus

Numquam soluetur: nisi ubi tandem ipse Dominus

Illi auxiliatrices porrexerit manus.

Cle. Vera loqueris. Na. Quare consultum iam mihi

Videtur, ut remittamus vel paululum

Uterque animi dolorem, ne maiora fors

Nos maneant incommoda periculaque. Cle. Si

Id ergo sic suades, obaudiam tuis

Hortatibus modo, licet aegre tamen

Maerori concepto obsistere queam. Na. Domum

Itaque nos recipiamus una. Cle. Ubi voles

Collêga mi, in me non mora ulla erit. Na. Bene est.

**CHORUS.**

Maxima et est et semper fuit

Ecclesiastarum dignitas,

≤page=82|http://mateo.uni-mannheim.de/camena/schopjac1/jpg/s082.html≥

Nec in mundo mortalium

Alia est hac excellentior.

Quare illi etiam honorarier

Meritaque affici reverentia

Ab omnibus debent simul,

Uti scriptura praecipit.

At hoc cavendum erit tamen,

Observandumque prae omnibus,

Ne ipsorum praecellentia

Abutamur praeter modum.

Hoc est, ne dum benefici

Ergo illos volumus conspici,

\[Note: Hypercat.\] Plus adscribamus honoris ipsis,

Quam deceat, quamque par siet.

Inde etenim multa in commoda

Malaque solent emergere,

Veluti rixae, invidia, odium,

Contentio, ac caedes quoque.

Sic nempe Ioannis asseclae

\[Note: Hypercat.\] Nimium zelantes pro magistro,

Flagrarunt in Iesum et suos

Odio plane intolerabili.

Sic et Iudaicae Principes,

Dum plus sat Mosi adscriberent,

Doctorem vitae maximum.

Dedêre neci turpissimae.

≤page=83|http://mateo.uni-mannheim.de/camena/schopjac1/jpg/s083.html≥

Ita olim etiam Corinthii,

Dum quisque Catechistam suum

Aliis vellet praeponere,

Multas instituêre haereses.

Veri tamen Ecclesiastae

Haud passi sunt unquam sibi

Honoris plus adscribier,

Quam ipsis concessum est caelitus.

Hinc nimirum Ioannes quoque

Suos erroris admonet,

Docetque haud tribuendum sibi

Quod unius Christi siet.

Idem etiam apud Corinthios

Paulus conatur sedulo,

Dum se fatetur esse nil,

Quam Dispensatorem Dei.

Sic nos (inquit) homo existimet,

Tanquam Christi diaconos,

Atque illius mysteriw=n

Dispensatores impigros.

## 23. ACTUS V. SCENA I.

Herodes Rex. Dorymestor et Somatophylax satellites.

≤page=84|http://mateo.uni-mannheim.de/camena/schopjac1/jpg/s084.html≥

\[Note: Trimet.\] VOs intro iam revertimini Pueri. Haud enim

Vestra mihi nunc opus est praesentia, ut cui

Animus sit heîc deambulare nonnihil

Solita pro consuetudine. Dor. Quando igitur ita

Vis clementissime Rex, parebimus (ut decet)

Lubentes. Alioqui praeter decorum erat,

Relinquere principem solum. He Scio. Ast modo

Necesse non est. So. Seruent te ergo dii interim

Feliciter. He. Sic hercle faxint perpetim.

Dii immortales, quanta est Baptistes ille cum

Gravitate sermonis, tum sanctimonia

Vitae donatus Nullo equidem mihi tempore,

Quod meminerim, est visus quisquam scientia

Tam excellens, qui ei possit compararier.

Usque enim adeo constans exsistit, tam potens

Est atque sedulus in docendo, tam nimis

In increpando severus, tam hominis denique

Nullius rationem habet, ut nil prorsus supra.

Multos saepicule vidimus (dum liberi

Quocumque vellent pergerent) in plurimos

Vehementer debacchari solitos, attamen

\[Note: Scaz.\] Ut primum vinculis inicerentur, ne gry

Quidem loqui aut mutire ausos ultra. Sed is,

Quamlibet inclusus carceri, perinde pro

More suo pergit audaciter, ut antea.

≤page=85|http://mateo.uni-mannheim.de/camena/schopjac1/jpg/s085.html≥

Et quamquam ipse nihil aliud norit certius,

Quam se mortis supplicio plectendum brevi,

Nihilo tamen minus adulterii me modo

Et incestus accusare in faciem ausus est.

Fit autem, nescio quomodo, ut perinde ego

Illius auscultare verbis gestiam,

Nam nulla me eorum satietas capit. Ad haec

Totum immutarier me in corde sentio,

Ubi illum audiverim vel paululum. Sum enim

Tum ad opera quaecumque bona solito pronior.

Quid multis? gaudeo me ipsius praesentia

\[Note: Scaz.\] Iam interdum posse frui. Atque utinam dulcissima

Mea Coniunx Herodias adeo addicta illi

Esset, ut ego. Non sane tanto conamine

Necem ipsius sitiret: et posset suis

Ille oblectare nos semper sermonibus.

Sed de his satis hactenus, nunc alia nos quoque

Expendere paulisper oportet, quae scilicet

Ad regni nostri honorem ac gloriam attinent.

Rediit iam anni revoluto cursu dies

Ille meus natalicius,

Quo Galilaeae Principibus ac primoribus,

Veluti Tribunis, praefectis, praetoribus,

Reliquisque ordinis huius viris lautissimam

Cenam instruere solitus sim more regio.

Ne itaque hîc nostris decedat quicquam laudibus,

≤page=86|http://mateo.uni-mannheim.de/camena/schopjac1/jpg/s086.html≥

Ne consuetudo tam veneranda decidat

Rursum, e vestigio amandabo nuntium,

Qui literis illos pariter in hunc diem

Omnes invitet convocetque. atque en, adest

Percommodum Trochias, huic negotium

Hoc committemus aptius. Heus Cursor, heus.

Troc. Quis me vocat? hem rex est. adsum claris sime

Princeps. quid est quod servulum tuum velis?

He. Sequere me actutum intro. namque ablegaberis

A nobis quoquam curandi negotii

Causa. Tro. Lubenter admodum rex maxime

Sequar quocumque me vocaveris. He. Bene est.

## 24. ACTUS V. SCENA II.

Herodias sola.

\[Note: Trimet.\] REgem heîc deambulare aiebant intus ex

Ministris nonnulli. at nuspiam ego conspicor

Ipsum tamen. Mirum certe, quo tam repente

Hinc abierit solus. Sed mox dubio procul

Revertetur, nisi fors per aliud ostium

Intro ingressus siet. Ceterum, ut ad institutum

Accingar, nunc pol denuo meus occipit

Reviviscere animus, iam vere experta sum,

Quid valeat mea apud regem auctoritas, quam is ex

≤page=87|http://mateo.uni-mannheim.de/camena/schopjac1/jpg/s087.html≥

Cordis sui intimo me iugiter ardeat:

Quum nimirum in mei unius gratiam ac

Favorem, scelus illud detestandissimum

(Baptistam puto) carceribus mancipaverit,

Tenebrisque incluserit longe densissimis.

O quam laetor ob id ex animo, quam spiritus

Summo prae gaudio meus exsultat, et hoc in

Me quod gero corculum quam subsilit sine

Omni intermissione, ac ceu tripudiis

Quibusdam vehementissimis totum vacat.

Verum nondum mihi tamen desistendum erit,

Nondum quiescendum omnino a sententia

Illa concepta animo semel, qua scilicet

Neci quoque tradere ipsum constitui. Licet

Enim iniectus sit vinculis, tamen perin

Metuo hercle plurimum, ne Rex (novarum ut est

Rerum mire cupidus) illum nihilo minus

Novitatis gratia subinde accedat, et

Sese rursum illius inflammarier sinat

Sermonibus. Nam hoc si factum fuerit semel

Tantum, novissimus sane error longe erit

Priore peior ac nocentior mihi.

Ut igitur et isthaec abscindatur interim

Utrique occasio, omnibus tota huc modis

Enitar, nilque intentatum relinquam ego,

Quoque quam primum e medio tollatur funditus

≤page=88|http://mateo.uni-mannheim.de/camena/schopjac1/jpg/s088.html≥

Ille. Hactenus principium pro lubidine

Mea ac voto satis successit, quare item

Spes certa me tenet ac persuasio, fore

Ut et finis sequatur exoptatus, et

Si in maximo exaudivit me Rex, certa sum,

In mediocri etiam me voti fore compotem.

Sed en prodit Trochias, onustus literis

Uti videtur. Forsan ablegavit hunc

Ad convocandos iam Galilaeae principes

In natalis sui diem. is enim adest, foresque

\[Note: Scaz.\] Adeo pultat. Verum manebo heîc tantisper,

Donec transeat iste, ut ubi Rex sit audiam.

## 25. ACTUS V. SCENA III.

Trochias. Herodias.

\[Note: Trimet.\] VOlgus plerunque hominum summo vitam aulicam

Ducit loco, persuasumque habet, haud se infimam

Felicitatis verae portiunculam

Adeptum, si in Principis alicuius familiam

Accersiri \[(transcriber); sic: Accerssiri\] contingat. Verum enimvero

Idem evenit illis, quod dici proverbio

\[Note: Quum enim\] Consuevit: Dulce bellum inexpertis.

Ipsi nondum periculum eius fecerint,

≤page=89|http://mateo.uni-mannheim.de/camena/schopjac1/jpg/s089.html≥

Ignorant quantis subiaceat in commodis.

At si vel unicum mensem provinciam

Hancce meam humeris suis subeundam imponerent,

Alius me hercule (scio) sensuri essent brevi.

Nam quid quaeso miserius, quid molestius

Est, quam nonquam requiescere posse paululum?

Semper citra intermissionem iam huc, modo

Illuc amandari. Hesterno veni die

Ex Italia, idque lassis pedibus, corpore

Fesso. iam rursum iter mihi arripitur. Et hae

Non me solum molestiae manent, sed et

Reliquos aulae nostrae administros. Nam suum

Quisque officium noctu diuque urgere pro

Virili parte cogitur. Hoc autem interim

Solatur aeque nos omnes, retinetque non

Parum commisso in munere alacres, quod is

Princeps (cui nos inservimus) tam siet

\[Note: Aposiop.\] Munificus, tamque liber alis, ut nihil.

Ast comprimenda vox est atque oratio.

Nam de repente nostra Herodias adest.

He. Quo tendis hem Trochia? quorsum tenes iter?

Tr. Ad Galilaeae proceres, hera clementissima.

He. Quid caussae est? num ut natali intersint regio?

Tro. Hanc solam ob rem Domina. He. Ubi rex agit modo?

Tr. In grammatophylacio adhuc erat, quum ego

≤page=90|http://mateo.uni-mannheim.de/camena/schopjac1/jpg/s090.html≥

Exirem. He. Quid valet? Tro. Valebat optime.

He. Sat est. Tu ut coepisti prosequitor regium

Fideliter mandatum. Troc. Quantum equidem in me erit.

Te interea bonis avibus valere iubeo. He. Sic

Fiat utique Nunc me ad aulam rursus conferam

\[Note: Hypercat.\] Recta, meumque sedulo urgebo institutum.

Cum primis autem Salomen filiam modo

Conveniam oportet, ut ei consilium meum

(Quod de occidendo Baptista iam apte incidit)

Pandam. Ipsa enim vel sola mihi auxiliarier

Atque usui esse hîc prae omnibus simul potest.

## 26. ACTUS V. SCENA IIII.

Salome, Herodiadis filia. Meracisca et Neanis, pedisequae. Herodias.

\[Note: Trimet.\] DII quantis nunc tumultibus omnia perstrepunt,

Quot intus clamores exaudiuntur a

\[Note: Hypercat.\] Culinae praefectis, quam ultro citroque passim

Ministri cursitant. Non hercle collibet,

Immo nec possum huic interesse turbini

Diutius. Quare me consequimini

Foras pedisequae, ut heîc animi gratia

Deambulemus tantisper, donec vocati

≤page=91|http://mateo.uni-mannheim.de/camena/schopjac1/jpg/s091.html≥

Adsint convivae omnes. Mer. Adsumus hera optima,

Teque lubentes sane sequimur, quocumque fert

Animus, nam et nos tumultus huius taedium

Iamdudum coepit. Sal. At colloquiis interim

Nos suavibus oblectemus oportet mutuo,

Alioqui enim deambulatio penitus

Ieiuna erit et ingrata proinde. Ne. Sic profecto

Est hera. Sa. Quid vos igitur novi infertis? Ne. Novi

Audivimus hercle nihil, nisi quod miranda de

Homine illo, quem Rex dudum inclusit carceri,

Volgo referuntur. Sa. Quaenam quaeso? Ne. Quanta nempe

Ornatus sit prae cunctis cum eloquentia,

\[Note: Dimet.\] Tum vitae sanctimonia,

Sa. Nihil ne praeterea de ipso audivistis? Ne. Nihil

Sane, quod verisimile videatur. Sa. Aliter

Multo (credite mihi) res habet. haud tam sanctus est,

Non tam sincerus, ut censetur volgo. Ego

Enim paulo ante alia rescivi et veriora

A matre. Namque ea mihi ad unguem retulit,

Quibus ille studiis, quo dolo Regis animum

Summumque amorem erga ipsam abalienare sit

\[Note: Scaz.\] Conatus, adeo, ut nisi rescivisset mater,

Iampridem regis eiecta esset aedibus.

≤page=92|http://mateo.uni-mannheim.de/camena/schopjac1/jpg/s092.html≥

Me. Pro quid narras? sic\’ne ille coniunctissimos

Amantes dissepararet? Ut dii deaeque

Omnes scelus male perduint. ast sunt modo,

Nisi fallimur, vires repressae huiusmodi

Satis. Sal. Sed reprimentur brevi radicitus.

He. Adsum pol in tempore. Iam consilium animi,

Ut obfirmatum est, filiae meae aperiam.

Sa. Cuius nam heîc vocem audimus, heus pedisequae?

Quid hoc sibi. Tun\’ades Mater? He. Ego Salome

Ipsa adsum, salve. Sal. Salve et tu mater mihi

Carissima. Sed quid est, quod nos accesseris

Tam improvise? He. Negotium plane arduum.

Sal. Recense quaeso, quid siet. He. Non omnia

Tam leviter citraque rationem effutienda

Erunt. Recedant paululum hinc pedisequae.

Sal. Curabitur. hem puellae, amoliamini

\[Note: Octo.\] Parumper hinc. Me. Lubentes id fecerimus Domina. Sal.
Detege

Iam Mater, quicquid habes. He. Dictis appellito

Probe animum. Sa. Fiet, tu modo perge. He. haud inscia es

Gnata mea, quid animo voluam, quid moliar,

Quid ve mihi decretum siet. Sa. Novi intime

Mater, nimirum ut Baptistam illum funditus

Perdas tradasque neci, He. Rem commode tenes.

≤page=93|http://mateo.uni-mannheim.de/camena/schopjac1/jpg/s093.html≥

Hoc autem decretum ut quam primum flat, est

Opere summo necesse. Alioqui enim inter os

Et offam (ut habet proverbium) multa incidunt.

Sa. Sic aiunt volgo, et id vere quidem. Est proin

\[Note: Hypercat.\] Satius semel subire, quam cavere semper.

He. Prudenter dicis. At tempus nullum huc potest

Nobis obtingere unquam, quod mage commodum

Sit, atque hic iamiam praesens natalis dies.

Sa. Qui sic obsecro te? He. Nam tum (ut scis) Rex maxima

Prae laetitia vino se ingurgitare ad usque

Ebrietatem adsolet. Sa. Ita est. He. Ubi vero ebrius

Fuerit, facile promittit quaevis, atque ea

Etiam, quae nullis alias extorquerier

Ab ipso precibus possunt. Hinc itaque hoc mihi

Praestes velim beneficium, ut ubi cena iam

Incaluerit, tu ingrediaris cenaculum

Subito, et convivantes saltatiuncula

Aliqua eleganti, sive ea siet Gallica,

Sive Italica, exhilares. Illud enim, sat scio,

Tam gratum erit Regi, ut quicquid petitura sis,

Omnino tum voti te faciat compotem.

Quando huc igitur deducta res feliciter

Per te fuerit, isque optionem liberam

Concesserit tibi, ut quodcumque velis petas.

Tum quasi me consultura egredieris statim,

≤page=94|http://mateo.uni-mannheim.de/camena/schopjac1/jpg/s094.html≥

Dicamque tibi ego, ut Baptistae huius postules

Caput mox amputarier. At quibus id modis

Fieri debeat, expressis tum docebo te

Sermonibus. Sal. Lubens in hoc tibi gessero

\[Note: Scaz.\] Morem mater carissima. Nam praeter quam quod

Felicitatis mater obedientia

Est, maximum etiam utrique hinc pendet commodum,

Ut iure ob hanc vel solam caussam debeam

Inseruire tibi, si quid possim. He. Laudo te,

Sed ecce principes adsunt cum Satrapis.

Tempus monet, ut revertamur ad aulam simul,

Illosque digna accipiamus reverentia

Sa. Placet. Ast et Rex ipse foras prodit cum suis.

He. Fortassis ut occurrat illis obviam.

Sa. Fieri potest. sed num ipsum hîc exspectabimus?

He. Quid ni vero? Sal. Bene habet, arridet et mihi.

## 27. ACTUS V. SCENA V.

Herodes, Doryphorus, Herodias, Salome, Parastates, Ephorus, Buleta.
Tamias, Trapezocomus, Sitophorus, Oenochorus.

\[Note: Trimet.\] DEmiror me castor, quid adeo principes

Praefectosque reliquos remoretur, aut quid in

Causa sit, quominus veniant. Indictum enim

≤page=95|http://mateo.uni-mannheim.de/camena/schopjac1/jpg/s095.html≥

Iamdudum cenae tempus adest. Edulia

Parata sunt omnia. tum mensa quoque probe

Instructa est. Ast illi perinde differunt

Adventum tamen. Dor. En vero. Rex clarissime,

\[Note: Octo.\] Turmatim huc approperant. Her. Ubi? viden\’ illos? Dor.
Scilicet, nisi

Plane cucurbitas lippio. Her. Belle vides.

Nam et ego iam conspicor. Ipsissimi hercule

Sunt. Nunc laetitia animi mihi redit pristina.

Par. Videte obsecro viri, progreditur obviam

Rex nobis. Eph. Dii, quanta huic viro est humanitas.

Bul. Maxima profecto. nihil enim prius habet,

Quam benevolentia sibi demererier

Quam plurimos. Pa. Facinus est laudabile. Her. Quid heîc

O mea lux Herodia agis? ecquid precor

Pertractas cum gnata? num huc animi gratia

Vos contulistis. H(r Partim hac de caussa quidem

Rex, partim vero et cum primis, ut principes

Excipiamus invitatos. He. Benigniter

Facitis hercle. Isthuc ingenuas heroinas

Decet. Tam. Adest hem Princeps noster clarissimus

Una cum Herodiade, Salomeque filia.

Eph. Insignis sane pompa. Her. Adventus vester est

Longe mihi gratissimus Proceres viri.

≤page=96|http://mateo.uni-mannheim.de/camena/schopjac1/jpg/s096.html≥

Exoptati, advenistis omnes. Pa. Gratiam

Tibi habemus maximam rex illustrissime,

Relaturi, si quando occasio dabitur.

H(r. Vestra hercle Principes et mihi itidem, supra

Quam dicier potest, exoptata est praesentia. Sa. Neque

\[Note: Hypercat.\] Ego sane adventus vestri gratia minus

Ex animo laetor. Pa. Vestri nobis sat superque

Animi benignitas est explorata, et hinc

Utrique etiam gratias habemus maximas.

He. Venite quaeso actutum Amici, accedite

Absque mora obsecro, ut instructam dudum coenulam

Una laeti auspicemur. Eph. In nobis mora

Haud ulla erit. at maiestas tua glaciem prior

Praescindat nobis. He. Quid nam hoc est diverbii

Ephore, quid istac vis tibi sententia?

Eph. Nil aliud Rex, quam ut nos praecedas. sic enim

Nos subsequemur \[(transcriber); sic: subsequemnr\] ordine singuli. He.
Si ita

\[Note: Octo.\] Ergo vobis videtur consultum, en recta praecedimus.

Bu. Sic decet utique. He. Ecce omnia iamdudum strenue

Parata sunt, restat igitur, ut lavemus ac

Mox discumbamus pariter. heus Trapezocome,

Cape guttulum cum patina, atque linteo

Ex humeris suspenso, ministra singulis

≤page=97|http://mateo.uni-mannheim.de/camena/schopjac1/jpg/s097.html≥

Aquam. Tra. In promptu Rex inclite sunt omnia.

He. Bene habet. exemplum en vobis omnibus damus,

Vos interim sequimini. Pa. Curabitur.

he. Hem pergite. Lavetis simul terni aut quaterni

Agite, satis morarum. accumbite. Pa. Nos bene

Accumbemus rex, ne te ob id maceres. He. Locum

Quisque hactenus consuetum, ac muneri suo

Parem sibi deligat. Nulli siquidem modo

Peculiarem designabo. Tutamen

Herodia latus claudito mihi dextrum.

Quid cessatis? Sedete precor, dilatio haec

Haud mihi pol grata est. Nihil huiusmodi moris

Aliud quam tempus teritis. Eph. Age assidebimus.

Sed ubi manet Salome? Ea ne nobis aderit? He. Heus

Herodia ubi gnata est tua? H(r. Virginum choro

Adest Rex. He. Venietne brevi? H(r. Brevi aderit. He. Bene est.

Apponite iam epulas. Sito. Fiet Rex inclite.

Adsunt in promptu. He. Agite iam Amici, sumite

Quodcumque libet, vivite laeti, indulgete nunc

Probe genio. Ta. Dii quantus apparatus hic

Est? quanta eduliorum exquisitissimorum

Copia? Pa. Sybaritica per Iovem mensa est, quin et

Epicuri longe super at delicias. He. Ita

Nimirum amicos excipere decet intimos.

In vestri solum hos sumptus feci gratiam.

≤page=98|http://mateo.uni-mannheim.de/camena/schopjac1/jpg/s098.html≥

Quare et iis utimini quaeso suaviter.

Eph. Non desumus pol nostro officio Rex, uti

Vides, namque et manus et animus sunt modo

In patinis. He. Sed quin levatis pocula. Heus

Pincerna adesto. Oeno. Adsum Princeps ter maxime.

Iube quodcumque velis, et factum existima.

He. Infundito largiter omnibus, ac caveto, ne

Quando exsiccentur cyathi. Oen. Haud deero partibus

Meis. Her. praebibo tibi scyphum hunc Ephore. Eph. Lubens

Sane accipio rex illustrissime. Sit saluti.

He. Adiutrix tu mihi hic esto Herodia. H(r. Egon\’

Rex? nil unquam hercle fecerim lubentius.

He. Evacuato et tuum nunc Ephore. Ep. Fiet. He. En

Habetis iam exemplar, quod imitemini.

Par. Haud nos ipsos Rex (crede) defraudabimus,

Insigniter nostro fungemur munere.

He. Quid hoc villi delectat Ephore, quid sapit?

Eph. Delectat equidem plurimum, nec (quod sciam)

Unquam bibi meracius. He. Falernum hoc est.

At mox quoque Lesbium vobis, ac Punicum

Deinde bibendum dabimus, idque ad satietatem

\[Note: Dimet.\] Usque. Tam. Ast ubi est Salome interim?

Accersatur quaeso, ut nobiscum gaudiis

≤page=99|http://mateo.uni-mannheim.de/camena/schopjac1/jpg/s099.html≥

\[Note: Dimet.\] Communibus fruatur, et

Sua convivium hoc exornet praesentia.

He. Ehodum ad nos ministri. Trap. Iniunge Rex tuo

Pro arbitrio, quid velis nos facere. He. Arcessite

Confestim Salomen. H(r. Ludent operam illi scio.

Non etenim nisi per me vocata veniet He. I

Tu igitur mea lux accersitum ipsam. H(r. Aderit brevi.

## 28. ACTUS V. SCENA VI.

Salome, Herodias, Herodes, Parastates, Stolarcha, Hegemon, Synedrus,
Agoranomus, Hyperetes minister.

\[Note: Trimet.\] IAm tempestivum (ni fallor) erit, ut obsequar

Matris voluntati, ingrediarque triclinium:

Atque eccam. recta ad me viam affectare iam

Videtur, et hac ipsa fortassis gratia.

H(r. Hem, quam advocare volebam, sponte sua venit.

Sal. Salve Mater. quorsum te nunc agit animus?

Dic sodes. H(r. Ad te solam filia. Sa. Quid est

Causae, num ut saltatum intro concedam? H(r. Probe

Rem ipsam et acu, quod dici solet, tetigisti. Sal. Eadem

Nimirum de caussa adsum mater. H(r. Optime

Factum. Ingredere igitur bonis avibus, tuisque

Adesto sedula partibus. Sa. Quantum in me erit.

Sto. Hem ingreditur Salome. He. Laetum hercle omen. Siccine

≤page=100|http://mateo.uni-mannheim.de/camena/schopjac1/jpg/s100.html≥

\[Note: Sept.\] Salome nos deseris? Ubi tam delituisti diu?

Sa. Erat alibi quod agerem Rex. He. Accumbito igitur

\[Note: Scaz.\] Iam tandem mensae. Age assideto nobis. Sa. Nae

Aliud mihi curandum prius He. Quid hoc nam erit

Quaeso? Sa. Animus est, si quidem per te mihi liceat

Rex, symposion hoc splendidum exornare iam

\[Note: Scaz.\] Saltatione aliqua eleganti. He. Id vero non

Solum tibi per nos licebit, sed etiam

Nobis erit longe gratissimum. Sal. Bene.

Iacta siet igitur alea. Par. Admiranda per

Dium fidium nunc conspicor spectacula.

He. Euax, iam vivere libet, iam cor subsilit

Prae gaudio mihi. Immo quis tam ferreus \[(transcriber); sic: fereus\]

Aut durus posset esse, quem saltatio haec

Tam scita, tam iocunda, tamque amabilis

Non delectaret? Sto. Nemo certe. namque ego

Quidem persuasissimum habeo Rex, vel Apollinem

Ipsum, adeoque et Heraclitum (si superstites

Modo essent, gestusque viderent puellulae)

Totos in risum solvendos Syncrusium.

He. Haud dubie per Deos. sed quid saltatio

\[Note: Dimet.\] Isthaec tibi sapit Hegemon?

Nonne tuum afficit animum? Heg. In tantum profecto Rex,

Ut totus prae eius admiratione sim

≤page=101|http://mateo.uni-mannheim.de/camena/schopjac1/jpg/s101.html≥

Velut in ecstasin raptus. Her. Quid ceteri

Vos principes? quid de hac videtur obsecro

Saltatione vobis? Par. Mage quam dicier

Potest Rex, ea nos afficit. Syn. Quod me attinet

Sane, clarissime Princeps, usque adeo hac eadem

Delector afficiorque ut nullo tempore,

Quod equidem meminerim, tanto sim gaudio

Perfusus unquam, quanto nimirum nunc. He. Laetor plurimum.

Sal. Absolvi circulum, boni consulito Rex.

He. Heus Salome, subsiste parumper. Tu iam modo

In nostri gratiam, omnes aeque principes

Saltatione hac affecisti plurimum,

Nosque ita beneficio accumulasti splendido:

Par igitur erit, ut nos vicissim munere

Te aliquo redonemus. Quapropter en pete

Iam a me quodcumque velis audacter, postula

Inquam quicquid animo arridet tuo et dabo

Confestim tibi. Sa. Benignus es profecto Rex.

He. Quin deiero per omnes constanter Deos,

Perque diadema ac sceptrum nostrum regium,

Quodcumque a me petieris, tibi dabo lubens.

Etiamsi regni nostri dimidium foret.

Sal. Habeo pol gratiam tibi Rex carissime

pro liberalitate isthac in me tua,

Hancque optionem amplector ulnis obviis:

≤page=102|http://mateo.uni-mannheim.de/camena/schopjac1/jpg/s102.html≥

Verum deliberatio brevis mihi

Per te concedatur quaeso. He. Conceditur

Tibi vel diutina, o mea suavitas. Sal. Modo

Petitura revertar. He. Vade quo te cumque fert

Voluntas. Sed priusquam abeas hinc, poculum

Hoc exinanito precor. Sal. Ubi rediero

Rex. He. Placet. An non decebat agite Principes,

Tantis pollicitis exhilarare puellulam?

An non vel longe maiora merita esset? Pa. Haud

Dubie. Nam tanto perfudit convivium

Hoc nostrum gaudio, ut vel mortuum fere

Revocasset in vitam. Ast hem adest rursus. He. Papae

Tam cito? Momento enim vixdum unico abfuit.

Sal. Redii ut pollicita sum Rex. He. Bene factum. Tua

Praesentia nobis gratissima est. sede.

Sa. Quoniam optionem mihi dedisti liberam

Princeps clarissime, ut quicquid velim petam:

Volo igitur et hoc unum peto, ut mihi protinus

Ioannis illius Baptistae des caput

In disco. He. Atat. Pro Iuppiter. O temeritas.

Inter saxum sto iam et sacrum. Ah quid agam modo?

Sed oportet. Heus heus Hyperetes, vade illico

Ad Spiculatorem, illique nostro nomine

Iniungito, quo amputatum Baptistae caput

\[Note: Dimet.\] In lance huc confestim adferat.

Hyp. Belle curabitur Rex illustrissime,

≤page=103|http://mateo.uni-mannheim.de/camena/schopjac1/jpg/s103.html≥

Factum puta. He, Proh Iuppiter. Sto. Quid accidit

Hem Regi, quod tot emittit suspiria?

Num morbus quispiam te subito corripit?

Ag. Totus profecto vultus immutatus est

\[Note: Octo.\] Tuus Rex, totus quantus quantus es pallore offunderis.

He. Fallit color plerunque, nihil enim mali

Omnino me tenet. Quin miror plurimum,

Quid vobis acciderit, quod non genialiter

\[Note: Octo.\] Vivitis, ut paulo ante: quod haud exporrigitis frontem,
poculaque

Evacuatis. Ag. Nos equidem curamus probe

Cuticulam, episcythizamus dubio procul

Satis, nec deest laetitiae quicquam pristinae,

Si tu modo mutes vestem, arctumque quem geris

Deponas anulum. He. Quid haec aenigmata

Sibi volunt Agoranome? Ag. Aliud plane nihil,

Quam ut maestitiam, si quam fortasse habes, animo

Excutias, laetumque hunc agas porro diem.

He. Id hercle fiet. ast hem, videon\’ huc meam

Redire Herodiaden? Ag. Ea ipsa est scilicet.

\[Note: Scaz.\] He. Iam pristina redit animo laetitia. eho, ad nos

Herodia, huc accedito. H(r. Saluere te

Rex vosque adeo omnes iubeo. He. Salua tu quoque

Vicissim sis mea lux, mea summa amoenitas.

Asside quaeso. Ubi fuisti interea temporis?

H(r. Videbam, ut intus curarentur omnia,

≤page=104|http://mateo.uni-mannheim.de/camena/schopjac1/jpg/s104.html≥

He. Merito amaris mihi. Iam laetemur obsecro

Una vivamusque sybaritice H(r. Placet.

Syn. Placet hercle Rex. Her. Levate scyphos. Syn. Curabitur.

## 29. ACTUS V. SCENA VII.

Andranchus, Salome, Herodias, Herodes, Hegemon, Ephorus.

\[Note: Trimet.\] VAh Dii, quae est haec tyrannis, quae crudelitas,

Hominem tam sanctum, tantaque innocentia

Pollentem, extinctum velle? idque adeo tempore hoc,

Quo facinorosis etiam, et vel mortes decem

Commeritis, iure speranda esse impunitas

Debebat? Sed quorsum facit, haec exaggerare

Multis? Rex percitus suo oestro ita voluit,

Ita iussit. Ego autem facere aliter haud commode

Pol potui, nisi et in me illius tyrannidem

Excire imprudenter fuisset animus. at

Utcumque siet, nequeo tamen obliviscier

Unquam admirabilis illius constantiae

\[Note: Hypercat.\] Ac fortitudinis infractae, queîs praeditus

Hic Baptistes ad ultimam usque mortis horam

Fuit. Eia quam volens, quam prompte subdidit

Ensi collum, quam se diis immortalibus

Commendavit, quam denique et ipsis pro hostibus

Oravit supplex? Quis non obsecro? Ast mihi

Reprimenda sunt verba haec, ne quispiam inaudiat

≤page=105|http://mateo.uni-mannheim.de/camena/schopjac1/jpg/s105.html≥

Coricaeus. Nam nostra in Aula neminem

Patiuntur, quam cui plane odio sit veritas,

Rectique omnis ratio, et qui palpum obtrudere

Ac blandiri cauda probe norit. Sed intro

Abeo nunc, ut convivis hocce ferculum

Cruentum apponam. Sal. Hem Mater, ingreditur fores

\[Note: Dimet.\] Andrancus, gestatque in manu

Lancem obtectam sudariolo. H(r. Euge iam salit

Summa prae laetitia cor mihi, iam vivere

Demum libet. An. Salue o Rex clementissime.

Saluete et vos itidem convivae ceteri.

En offero heîc mactatam in carcere hostiam,

Baptistae inquam caput conditum sanguine.

He. Miserrimum profecto spectaculum, at huic

Puellae trade caput. An. Hem Salome, cape tibi

Hoc quod datur munusculum. Sa. Lubenter. Her. Ah,

Quid feci? Sa. Gratias tibi habeo ter maximas

Princeps observandissime, quod tanta erga me

Sis liber alitate usus. si qua in re et tibi vicissim ego

Aliquando inseruire queam, tota ero tua.

He. Lubens feci, quicquid factum est, mea Salome:

Tu consule id boni. Sal. Merito. Hem carissima

Mater, eodem te vener abor donario,

Quo me rex iam paulo ante prosecutus est.

H(r. Plurimum habeo pol tibi gratiam, mea

Filia. Nonquam etenim gratius obtigit mihi

≤page=106|http://mateo.uni-mannheim.de/camena/schopjac1/jpg/s106.html≥

Beneficium, atque hoc est. O lepidum caput. age

Iam dissidium inter amantes (si potes) para,

Iam Regem reprehende ob adulterium, iam admone

Instigaque illum, ut uxorem sibi pristinam

Revocet, et me suis mox exigat aedibus.

Sic interturbatores excipi decet,

Sic Zoilos decet remunerarier.

He. Ah quam dolet animus, quam conscientia

Exaestuat. H(r. Quid est rex, quod adeo tremis?

Num te febris subito occupat? He. Nihil est mea

Herodia. Heg. Quid haec nam sibi vult palloris in-

Novatio? Quid rex vales? He. Valeo optime,

Laetorque ex animo. Heg. Utut valeas animo, haud vales

Corpore. H(r. Vin\’ ut deambulemus nonnihil

Animi recreandi gratia? He. Non abnuo.

H(r. Sed quid nam interea Principes? Ne. Ut scilicet

Congrediantur nobis, si quidem libeat. Eph. Libet

Utique, Rex, et volupe est etiam. Iam enim satis

Convivatum ac potatum est. He. Consequimini

Igitur nos una Proceres ad viridaria,

Ut post brevem deambulatiunculam

Eo aptiores simus ad procoenium \[(perhaps: procenium)\] .

Eph. Placet consilium. He. At consultori pessimum

Tandem erit, eheu. nam id clamat conscia mens mali.

≤page=107|http://mateo.uni-mannheim.de/camena/schopjac1/jpg/s107.html≥

## 30. ACTUS V. SCENA VIII.

Maasias, Nathanael, Semei, Cleopas, Discipuli Ioannis.

\[Note: Funus Ioannis effertur.\] O Quis iam nunc capiti nostro dabit
aquam,

Quis suppeditabit lacrimas oculis, ut viri

\[Note: Scaz.\] Huius sanctissimi, nostri Praeceptoris,

Mortem crudelem defleamus? Na. Ah quis est

Tam ferreus uspiam, quis tam est adamantinus,

Quem nostra haec sors non commoveat? qui a fletibus

Se temperare possit? An non omnibus

Modis dolendum est, hominem sanctimonia

Vitaeque puritate tanta praeditum

Adeo innocenter esse occisum? Se. Pro dolor,

Pro maximi Dei fidem. Itan\’ impune erit

Insontes ad necem rapi? Itan\’ occidere

Iustos semper licebit pro arbitrio? ah scelus

Plus quam scelus. Cle. Eheu, quomodo moritur pius,

Quo pacto occumbit iustus? non sane aliter, ac

Si iamdudum neglectus a Deo siet,

Quasi nemo illius porro rationem habeat. ast

Ea me tamen adhuc sustentant fiducia,

Fore nimirum brevi, ut Deus ille maximus

Israelis pater condignas de impiis

His oppressoribus poenas sumat, suosque

Electos, effusumque illorum sanguinem

Potenter vindicet. Ma. Non est dubium quidem,

≤page=108|http://mateo.uni-mannheim.de/camena/schopjac1/jpg/s108.html≥

Deum, ut beneficium quodcumque remunerat,

Ita et maleficium contra ulturum suo

Tempore. Sed quid id ad nos faciet? Qua in re dolori

Huic nostro medebitur? Noster perinde

Occubuit Rabbi, ac nobis misere ablatus est

Pro dolor. A quo iam igitur ultra pendebimus?

Quis nostri curam aget? quem nunc vocabimus

Praeceptorem nostrum? Quis nos tutabitur

Posthac? ah nostra spes omnis periit modo.

Sumus iam veluti sine capite corpus. Cle. Fuit

\[Note: Septe.\] Sic bona voluntas Domini forsan, quis iam illi
obstrepet?

Ferendum, non culpandum, quod fieri aliter

Aut commutari non potest. Et hoc interim

Tamen (quum nil praeterea adist) solabitur

Nos merito, quod reliquit nobis Rabboni

Noster alium vitae Praeceptorem. Se. Quis is

Est? Cle. Ille nimirum cui testimonium

\[Note: Scaz.\] Tam insigne ferebat iuxta Iordanem nuper,

De quo et iamiam capiendus tam admiranda, tam

Divina nobis praedicabat, denique

Ad quem etiam ex nostris aliquot ablegabat e

Carcere,, quaesitum nun ipse esset venturus ille

Orbi Messias. Ma. Ah non tanto nos amore

Ille amplectetur, quanto noster hactenus

Nos prosecutus est. Cle. At aliud fama de

≤page=109|http://mateo.uni-mannheim.de/camena/schopjac1/jpg/s109.html≥

Ipso testatur. Inquiunt omnes enim,

Non esse ei doctrina ac innocentia

Vitae, tum etiam benignitate similem. Ma. Utut

Siet, nondum tamen meis doloribus

Permaximis haec commemoratio potest

Mederier. Na. Nec nostra crede, lenior

Est tristitia. Immo est longe acerbissima quidem,

Sed quid faciemus? Mortuus est Rabbi, quis est

Nostrum qui ipsum excitare queat a funere?

Ma Id nos haud possumus, fateor, verumtamen

Maeror conceptus non sinit obliviscier

Me illius unquam. Cle. Nec nos profecto tempore

Ullo tam funesti casus oblivio

Capiet. hoc tamen erit cavendum sedulo

Nobis, metas ne transsiliamus, ne ve (dum

Nimis studemus fletibus) obstrepere Dei

Voluntati videamur. Ma. Quando igitur ita

Faciundum omnino sit, sortem hanc altissimo

Patri commendabimus. Cle. Ast ego recta petam

Iam Iesum illum Nazarenum, eique negotii

Totius eventum summatim explicabo. Se. Ad hunc

Et nos una tecum ibimus, si commodum

Videtur. Cle. Quid ni? Ipse etenim unus relictus est

Nobis magister. Se. Vale itaque iam carissime

Rabbi, vale aeternum. Ah lacrimas diutius

Haud continere queo. Ma. Valeto perpetim

≤page=110|http://mateo.uni-mannheim.de/camena/schopjac1/jpg/s110.html≥

Praeceptor, molliter quiescas interim,

Na. Quiescite ossa mortua, requiescito

Dulce decus nostrum, ac laetare in Abrahae sinu

Laetitia nonquam finienda. Cle. Faxit id

Oppressorum omnium solator unicus.

**CHORUS.**

Sors est communis omnium

Pie in Deo viventium,

Ut heîc afflictionibus

Exerceantur perpetim.

At nulli horum magis tamen

Periclis sunt obnoxii,

Quam qui funguntur publice

Officio Ecclesiastico.

Ipsorum siquidem munus est:

Homines non solum pia docere,

Sed et increpare sedulo

Ob designata facinora.

Id vero Mundus impius

Potest sufferre neutiquam:

Videtur enim sibi sanctior,

Quam ut sugillari debeat.

Quum igitur illi provinciam

Nihilominus urgent suam,

Obiurgantque omnes libere

Quos peccato addictos sciunt:

≤page=111|http://mateo.uni-mannheim.de/camena/schopjac1/jpg/s111.html≥

Exsurgit Mundus contra eos,

Atque omnes adhibet machinas,

Quo illi simul e vestigio

Exscindantur radicitus.

Hinc infertur captivitas,

Adduntur tormenta varia,

Nec vel paulum desistitur

Donec tandem evolet anima.

Sic nempe et vir sanctissimus

Ioannes olim exceptus est,

Quod veritatis candidae

Promulgasset dictamina:

Quod Herodem (inquam) adulterum

Illiciti incestus gratia

Paulo insimulasset durius,

Capitis supplicium pertulit.

Simili quoque sorte olim prophetae,

\[Note: Quin.\] Apostoli, discipuli, martyres,

Et alii apostolici viri

Excepti sunt crudeliter.

Quin et nostrum omnium caput

Ac veritas ipsissima,

Ipse inquam Christus, hoc modo

A Iudaeis exceptus est.

Unde haud mirum, si tempore hoc

Pii etiam afflictionibus

≤page=112|http://mateo.uni-mannheim.de/camena/schopjac1/jpg/s112.html≥

A mundo perversissimo

Distorqueantur ubilibet.

Verum electos hoc interim

In primis consolabitur,

Quod qui corpus tradunt neci,

Animam nequeant occidere.

Tum etiam, quod post vitam hanc brevem,

Post modicam maestitudinem,

Indicibilia gaudia

Adepturi sint perpetim.

## 32. EPILOGUS.

HAbetis Spectatores candidissimi,

Nostrae Actionis totius finem supremum.

In qua equidem si vestrae omnium exspectationi

Ac iudicio satis ut cumque fecimus,

Gaudemus plurimum: Sin minus, haud leviter id

Nobis sane dolet. At speramus, vos tamen

\[Note: Scaz.\] (Qua estis humanitate praediti) non tam

\[Note: Quin.\] Externum illum apparatus scenici

Cultum, aut orationis elegantiam,

Quam animum Auctoris de vobis bene mererier

Studentem, atque Argumentum ipsum (quod est modo

Exhibitum vobis) respecturos. Et ut idem

Sic faciatis, cum primis etiam sedulo

Vos omnes oramus. Valete et plaudite.



# Back



SOLI DEO GLORIA.


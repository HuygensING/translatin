# Front

/

NICOLAI VERNULAEI

GORCOMIENSES

*siue*

FIDEI EXILIUM.

TRAGOEDIA.

*EXHIBITA LVDIS ENCOEnialibus Louanii Anno M.DC.IX. ab*

*Alumnis Collegii Porcensis.*

\[drukkersmerk\]

COLONIAE,

Sumptibus Bernardi Gualteri.

Anno M.DC.X.

*Permissu Superiorum.*

≤page=1≥

*AMPLISSIMO ET PERQVAM REVERENDO IN CHRISTO PATRI DOMINO D.*

BERNARDO DE MON GAILLARD. S. T. L. SERENISSIMORVM PRINCIpum ALBERTI &
ISABELLAE Concionatori Ordinario, Nobilis ac sacri Monasterij Aureae
vallis Archimandritae &c. Patrono Mecoenatique suo

*NICOLAVS VERNVLAEVS DD.*

CVM personam illam intueor, VENERABILIS & AMPLISSIME PRAESVL, quam in
hoc Belgicae nostrae theatro ad vniuersae spectaculum Europae summâ o

≤folio=A2≥

≤page=2≥mnium cum admiratione, tuaque laude, praeclarissima geris, totus
haereo, & iniectus animo pudor festinantem ad te gressum concitato
timore retardat. Ecquis enim otium eius laboriosissimum interrumpat, qui
inter Atlantes alios grauissimae Patriae moli supponit humerum, & in
sacrâ Principum Magnorum curâ, non secus ac in louis triumpho Mercurius,
laborat? Sed tamen dum attonitum subit animum humanitas illa, qua
caeterorum vincis admirationem, me verò deuincis, pudorem superat
audacia, & tardantem in via Musam in

≤page=3≥crepans vltro sui Mecoenatis in aulam propellit. Etenim si
profitear humanitate tuâ lubenter me victum, cur verear domicilium eius
intueri, & eò penetrare, quò me illa trahit, affectus impellit?
Paulisper ergo suspende curas, & sub illa tui officij mole respirans,
venientem clientis ad te Musam digneris aspectu. Ecce tibi grati animi
signum & officij debiti testimonium GORCOMIENSES MARTYRES apporto.
Nunquid iam effossum recordatione tristi pectus, & indignantem persentis
animum? Sed admitte tamen in hac nube Solem, &

≤folio=A3≥

≤page=4≥ quam facit crudelitas inhumana tristitiam, victoriae partae
gaudio & Constantiae triumphantis luce depelle. Vidit illos in theatro
suo Belgica, cum fatali concussa motu se sibi formaret hostem: sed
vidit, quos, & admiraretur tyrannide fortunaque maiores, & innocentes
deploraret ademptos. Non eos inuiolata terruit fides; non carcer
tormentis omnibus debilitauit; non admotae perculerunt prauitatis
Haereticae fraudes; non euicit fatigata lacerando crudelitas Tanta
scilicet generosos animos constantia roborabat, vt quos expugnare

≤page=5≥ non posset in Belgio armata Rebellio, Belgium produxisse
miraretur; & quos hominibus maiores agnoscerent vniuersi, dubio procul
post funera sanguinisque palmam effusi, Diuos crederent & venerarentur.
Atque vtinam dum in cothurnis meis ambulant, & abeuntis vestigia Fidei,
Magnae illius Romanae Matris, purpureo cruore signant, luuentus
aspicere, & ventura Posteritas audire vellet. Congratularetur suae
patriae contemptores mortis animos laborante fide, & excelsos in eiusdem
amorem spiritus ac propugnatio

≤folio=A4≥

≤page=6≥nem hauriret. Sed eorum sit hoc votum, quibus Immortalitas
beneuolentiam conciliat Posteritatis, & emeritis annorum laudibus nectit
coronam. Multum erit profectò mihi PRAESVL AMPLISSIME, si vel vnam Lucem
aspiciat, quod ad tuae virtutis aram Musae nostrae munus appono; vt nec
Heroum tantorum applausui videar defuisse, nec humanitati illi tuae, qua
me totum tibi vendicas, affectum non retulisse. Quanquam vix contineo
vocis erumpentis affectum, & saecula quae sperare non ausim, compellare
non reformido; vt si non poste

≤page=7≥ri, saltem audiant, qui communem nobiscum solem intuentes, auram
& horam eiusdem beneficio respirant. Agedum ergo, Catholice Belga, te
nunc enim tuum ad honorem appello, qui & animo semper, & manu robusta,
decus aeternitatis, & fidei Coelestis honorem, contra Inuidiam ac
Aetatem propugnasti. Si gloriosum nuper aestimabas animum Deo, Regi
fidem seruare; gloriosissimum verò pro vtroque, Deo ac Rege, venalem in
hac luce Spiritum circumferre: & reperti sunt aliqui quorum in sanguine
rubuit Fides, & in Constan

≤folio=A5≥

≤page=8≥tia Regis amor permansit: cur tacendo horum laudibus inuideres,
aut timendo decus tuum in eorum honore non probares? Honorarium militi
tuo cùm à puluere sudans abit apportas, & insuper addis laurum; cur non
Martyri purpurato decus solum? Crede mihi quod obstupescens conspexeris
hac aetate tua, si dissimules, fabulosum; falsum imò Posteritas credet,
& in suo vituperabitur Belgium honore. O non ita laudis immemores
viuamus! Nec est quod inuidiam extimescas; permissum est vnicuique
laudare suos; Et iam

≤page=9≥ cùm ab hac aetate nostra tot in futurum aeuum abeant adulterini
foetus Immortalitatis, (sed ab ingenijs fortunatis impulsi) imò nostris
in oculis ac theatris propemodum nobis insultent, non inuadis sed
opponis te tantum, si tuam quoque scenam aperias: vt qui superas dubio
procul, neutiquam saltem cedas. Age ergo assurge tibi, & faue mihi. Tu
verò REVERENDE PRAESVL, MECOENAS OPTIME, si iure tibi fidem consecro,
quam Eloquentia tua Nestorea in Principum silentio doces; si Martyres
repraesento, quorum laudes tua voce cres

≤page=10≥cunt, & audientium inflammant animos; porrige Clienti tuo manum
vnam, qua in Lucem educas; & altera retardantem conatus eius Inuidiam,
repelle. Habes equidem primum veris nostri florem, sed accedet quoque
fructus, si euicero per te liuorem, quem in Francia me ruisti, in Belgio
superasti.

Vale & faue. Louanij ineunte anno 1610.

≤page=11≥

IN LAVDEM AVTHORIS CANIT THALIA.

*Anagramma.*

NICOLAVS VERNVLAEVS

LAVRVS E CVNVLIS NEO.

*(1) VIx biberas auram voto stimulante sororum*

*Missa fui cunis cura Thalia tuis.*

*Hinc tibi fida fui nutrix & blanda canendi*

*Basia mille dedi, basia mille tuli.*

*(5) Nocte frequens media nebam, nebantque sorores,*

*Collegae Aonij, Laurea serta tibi:*

*Quae frontem cinxêre tuam; Quae nectare sacro*

*Eloquij linguam percoluêre tuam.*

*Non igitur te liuor edax contemnat, & aetas*

*(10) Te vatem dubitet connumerare suum.*

*Nam creo te vatem, & gnato te gaudet Apollo,*

*Te fratre Aonidum gaudet amoena cohors.*

Posuit VALENTINVS ADRIANI.

≤page=12≥

IN GORCOMIENSES NICOLAI VERNVLAEI SVI.

A cane qui morsus perijt, rediuiuus in auras

En redit: haec cuius gratia? VERNVLEI

Incipiuntque noui Sanctis lucescere soles:

Haec est eiusdem gratia VERNVLEI.

(5) Hic est Gercomios illo qui lumine donat

Crux hominum Lumni quod tua chorda tulit.

Felices mentes, queis post sua fata resurgit

Saecula, Alexandro qualia grata forent.

VERNVLEVM nactae, qui quantum luminis aufert,

(10) Tantum adfert; vobis author vterque necis

Luminis illius vitales quae abstulit auras;

Eius, VERNVLEVS quae dedit esse nouum.

GEORGIVS RAMVS Sabaudus Philosophus.

≤page=13≥

IN EOSDEM, ET DE AVTHORE EORVM.

Cvi grande carmen istud imputabimus?

Cui hoc Poëma nobile?

Tibine VERNVLEE? tibi certè. Efferam

Quis ille, LECTOR, vt scias

(5) Rhetoras Athenis Rhetor ille Belgicis,

Bonos melior hic efficit.

Illi laborant, hic laborat amplius,

Suaues vtrique demetunt

Messes laboris, gloriam ac scientiam,

(10) Spernunt heri quae funera.

Quod Rhetor inclytus esse vates possiet

(Latiae negatum quod fuit

Suadae) videbis quisque haec conuerteris,

In sanguinem ac succum tuum.

GISBERTVS BERANVS Batauus.

≤page=14≥

IVSTI MVLDERI ASCANII

lambi.

IN TRAGOEDIAM NICOLAI

VERNVLAEI.

QVis esse credat Belgicis in finibus

Vatem cothurno qui supinus ambulet,

Sacrumque syrma qui potens sit ducere?

Non credituros arbitrarer exteros

(5) Ni personasset scena vocibus tuis;

Nisi cothurnos quisque spectasset tuos,

Dum Martyres producis in scenam sacros,

Quorum Bataua Terra fluxit sanguine

(Sed in Batauos an scelus tantum cadit?)

(10) Et hancce tradis posteris tragoediam.

O non inanes murmuris grati vices!

O cymbalum tragoediae non infimum

Suum quod esse non negaret Aeschylus? \[˂Aeschylub\]

Insiste Vernulaee, quodque iam potes

(15) Agas, & olim poenitebit neutiquam.

Sic namque nomen, amplius vel si quid est,

Tibi parabis, haec tua est certissima.

Paucis cothurni splendor ingens attulit

Cum laude famam: rarus est laurum labor

(20) Qui vincat inuadens nepotum saecula.

≤page=17≥

Sed hisce te socium tamen iungas viris,

Et maior aut par esse cùm possis, velis.



NICOLAO VERNVLAEO

Honoris & amoris ergô

FREDERICVS A MARSSELAER Antuerp. S.

VERNVLAEE cui caeli de diuite riuò

Et decus & probitas & bona fama fluunt.

Qui Suadam Eloquia, Sophia qui vincis Athenas,

Laurigerum Phoebum carmine, amore Charim,

(5) Felix qui potuit iuuenantes lubrica veris

Tempora inoffenso transilijsse pede.

Nam, veluti ventus viridanti flore, Iuuentus

Fallit furtiuis tempora saepè iocis.

Fallit equis streperique astu lusuque fritelli

(10) Dum facit ancipites alea iacta vices.

Nil tibi cùm talis, tessellis, à quibus & sors

Et mors; hinc à spe pendet, & inde metu.

Nam velut exiguus primum sine nomine riuus

Per viridem tenui murmure serpit humum.

(15) Mox magis atque magis labendo viribus auctus

≤page=18≥

Communes populis suggerit vber aquas:

Sic artes creuêre tuae, prudentia, virtus;

Adiecitque aliquid proxima quaeque dies.

Vnde tibi liquidae parta est facundia linguae,

(20) Qualis Nestorei gratia mellis erat.

Quid plura enarro? Sua contecisse videtur

Larga tibi Sortis munera cuncta manus.

Tu Fidei exilium Batauae (res ardua) genti

Et scelera, & scelerum conscia corda notas.

(25) Vt quam turbauit veteri Mars è lare, per te

Vera iterum redeat, quae fuit ante, Fides.

≤page=19≥

NICOLAVS VERNVLAEVS LECTORI SVO.

NON ad lucem, Amice LECTOR, sed ad theatrum scripseram, quod è theatro
nunc ad lucem quorundam consilium traxit. Meruit verò Mecoenas meus. Ita
Iuuentutem nostram studio vocis & actionis formare, non famam
imprudenter lacessere aut periclitari volebam: & cum oculis seruire, ac
spectaculo temporario statuissem, foetum penè informem nullam in spem
perpetuae lucis eduxi, quem labor antea noster vix quindecim dierum
interuallo succisiuis horis conceperat. Vnde tuum erit, Amice LECTOR,
non in hoc foetu nostro desiderare, quod tribuere non potuit illi
tempus; sed excusare quod abesse potest, cum non inuidiam mereri quae
magnorum gloriam ingeniorum sequi comes importuna solet, sed tuum velim
fauorem. Fateor tragicam Maiestatem in hac par¬

≤folio=B2≥

≤page=20≥

uitate non sum assecutus, historiae forsan & veritatis obseruantior,
quam artis; & hinc quae referri plurima potuissent, peraguntur; quae
omitti, dicuntur; vt quod oculis datum fuit, non sit auribus denegatum.
Non fine exemplo fecimus tamen, & autoritate, quicquid est tuemur.
Miraberis fortassis, & serio me loqui dices. Ita quidem se res habet,
sed argumentum postulabat, cui tametsi Poeticam vestem induerem,
nihilominus ne Poeticè quidem licuit mentiri. Quis ferat in re sacra
lusum, aut mendacium admittat? Volui laudare Martyres facto suo, non
meo; & hinc vrgeo veritatem: placere tamen, non laedere contendens, quod
aperta tibi mens nostra declarat. In scenam Lumnium & Gorcomienses
Martyres produco, qui in arena crudelitatis quidem, sed constantiae
simul decertarunt. Lumnium dico, neque enim alteri hoc supplicium
attribuo, quem nec mouere principis Auriaci mandatum, nec flectere
Gorcomiensium & Batauorum aliorum preces potuerunt. Habes historiam,
Amice LECTOR, apud Estium Sty¬

≤page=21≥

lo fideli conscriptam, quam nec Michael ab Isselt, nec Surius diligentes
huius aeui scriptores praeterierunt. Plures quidem apud illos in arena
Martyres, quam in hac Scena nostra, sed loquentium \[˂ loquentiuu\]
numerus legitimum modum excessisset. Tacuimus ergo illos, non eiecimus.
Tu LECTOR admitte laborem meum, & certa mecum fauore tuo, vincar à te
nunquam; aut certè victus, iterum te breui ex arena nostra Oratoria,
quam paro, prouocabo.

Vale.



IN MARTYRES GORCOMIENSES NICOLAI VERNVLAEI

MAXIMILIANI VIGNACVRTII IVRISCONSVLTI ODE.

HVmanitate praeditum quem non quatit

Acerbus horror, dum relatu percipit

Heu quo furore perciti sceleri scelus

Iunxere primi signa qui rebellia

(5) In principem extulere Batauis in plagis

Dum lucida pietate, vitae moribus,

Duris laboribusque bene meritos fidem

≤folio=B3≥

≤page=22≥

Ius, fasque praeter, contumelijs, feris

Cruciatibusque malè habitos, fractâ gula

(10) Neci dedere. O saeuiora Tygride,

Hydroque calcato, lupoque pectora!

Quis non flagrantioribus desideret

Decreta sensibus tueri, Ecclesia

Quae tradit, inque his immorari, & immori

(15) Quacunque morte proferatur transitus.

Dum voluit animo Martyrum nouendecim

Tristibus in oris Batauiae patientiam?

Qui corde nobili minas, tormentaque.

Trucemque rabiem pertulêre feruidi

(20) Mundi caduca posthabentes commoda?

Vitamque vitae sempiternae. Numini

Fide colendo viuida, vultum nihil

Perterriti, dedere sub pedibus necem.

Qui nunc beatis coniungantur coetibus.

(25) Hoc Martyrum certamen inclytum, stylo

Panxit diserto Vernulaeus, suscitans

Immersa mundo corda, Lector, in tuum

Conuerte fructum, spectate hunc Vates bonus.

≤page=23≥



# Main



## PERSONAE TRAGOEDIAE.

Fides Catholica.

Inquisitio Haeretica.

Caluiniana.

Haereses Lutherana.

Memnonistica.

Lumnius Comes à Marca.

I. Duuenuordius Brilensis Praetor.

Brederodius.

Ministri Haeretici. Cornelius

Andreas

Captiui. N. Picus Minoritarum Gardianus.

Hier. VVerdanus Vicarius.

N. Poppelius Pastor Gorcomiensis.

Nicasius Hezius Minorita.

Leon. Vecchelius pastor Gorcom.

Omalius Praefectus criminalis.

Nuncius.

Senex Gorcomianus.

Fratres duo Nicolai Pici.

**Chori Batauorum, Catholicorum, Haeresum, Militum Gorcomianorum.**

≤page=24≥

NICOLAI VERNVLAEI GORCOMIENSES.

## ACTVS I. SCENA I.

Fides Catholica.

AETERNA Caelorum quies, Mundi Parens

Motorque Ponti, fraena qui Boreae regens

Et fulgurantis temperans flammas poli

Telluris impresso plagas Nutu reples:

≤line=5≥ Qui Noctis vmbras roscidae extincto die,

Aurasque lucis sole flammato refers,

Grauidosque nimbos imbre dissoluens nouo

Imples opimos matris omniparae sinus

Foecundus author. O Parens, hominum Parens!

≤line=10≥ Quousque lenta torpet in sinu manus

Sumptasque in aëre perdit vndanti faces

(Immane fulmen) horrido strepitu secans

Nuper rotatos nubis abruptae globos?

Quousque coelos Ditis ignipotens cohors

≤page=25≥

≤line=15≥ Ructans Auernam dente flammiuomo Stygem

Tentabit, & vacuos suo lapsu polos

Virtutis inuidebit otium viris?

Librata medio Terra vix steterat polo

Informe distinguens Chaos; vixdum face

≤line=20≥ Radiare multâ coeperat Diuûm domus

Terram serenans, cum superbo Rex dolo

Orbis sepulti fictiles suadens Deos

Inuasit orbem. Quantus error hinc fuit!

Stabat per aras Numen aurum, nec nisi

≤line=25≥ Acerra saxo fumigabat odoribus.

Ac insolens dum coecitas semper nouo

Errore crescit, omnis in Stygem ruit

Damnata Tellus: perditis Vmbris via

Feruet, & Auerni Nauta lassatur Charon.

≤line=30≥ Tandem sed aethere fulsit emissum iubar,

Et duplicatâ qui trabe pependit Deus

Fractâ triumphans Morte reclusit polos.

Simulque laxatâ sepultorum domo

Vicit tyrannos. Tunc ego magni Fides

≤line=35≥ Propago Coeli Pneumatis multo sacri

Adiuta flatu, barbarosque dum licet

Calcans furores iura reddidi solo;

Quae collibus superba septem Gentium

Orbisque Princeps Roma recipiens, Fidem

≤line=40≥ Dominam simul tenuit, simul sedem dedit.

≤folio=B5≥

≤page=26≥

Et qua tumentes Nerei fluctus sinu

Concludit Amphitrite, qua rapidis potens

Imas quadrigis concoquit Phoebus plagas.

Bissena dum vox impios mactat Deos,

≤line=45≥ Regumque frustra saeuientum dexteras

Immota lassat, thure fumantes nouo

Accepit aras Christus, Orbis (pró decus!)

Secundus author, & hominum parens homo.

Nunc quid timeo? rursumne saeculo dabunt

≤line=50≥ Adulterinum fabulae veteres Iouem

Rursumne fata Delphico strepitu ciens. \[˂Ruesumne\]

Cortina, caecos ludet ambiguo viros?

Heu heu nefas! consurgit impetu nouo

Fraenator Vmbrarum nigrae Numen stygis.

≤line=55≥ Et Noctis, & Erebi sacros partus trahens.

Sub lucis auras, dulcibus prensat mea

Imperia iaculis, & suis audet Deum

Mouere terris. Iam retortos Haeresis,

Armans lacertos, tracta prosternit truci

≤line=60≥ Simulachra ferro, nec facratis temperat \[˂ Simubachra\]

Aris, tonantes fulminum ridens faces,

Minasque caeli. Scelere vascitur scelus.

Et dum cruoribus ebrius nescit furor

Vel fraena ferre, vel remitti tempore

≤line=65≥ Bacchatur impatiens, & oppugnat Deum.

Quo quo furor! quis ah ad aras hoc scelus

≤page=27≥

Auertet incestum? rapit Cereris sacrae

Blasphema depositum manus, simul in suo

Trepidat scelere, nec attamen ponit scelus.

≤line=70≥ Flammas, lutum, feras, & vrgens quod dolis

Suggerit Auernus, quaerit in poenam Deo.

Quisquis profano denegat vultu fidem,

Latiumque Patrem, iuuit, & suos tenet

Dominus lares: ast pellor, & eruor mihi

≤line=75≥ Dum foedat ora, cogor exilium sequi.

O misera Tellus! misera Terrigenum phalanx!

Quousque saeuis, & tuum nescis bonum

Errore coeca? Senties heu mox graues

Ab axe flammas, dum tuo fastu polus

≤line=80≥ Ingemit onustus, & tibi iustus furor

Clausis Auernos carceres laxat polis.

Age ô Bataua gens, nimis, nimis heu mihi,

Crudelis! insani furoris dum calent

Limphata vino corda, totos huc vome

≤line=85≥ Insanientis impetus tyrannidis.

Impelle ferrum, cesso, discedo tuis

Fides ab oris. O Tonans magnae metus

Telluris, & superi potens Rector poli,

Siccine salutis grande pretium, cuspide

≤line=90≥ Exhaustus area tuus perijt cruor?

Ergóne ligni tormina bibisse est parum,

Calicemque mortis? Sed suo pereunt dolo

≤page=28≥

Homines, & audax liberi sensus leuem

Sequitur voluntas impetum: credit sibi

≤line=95≥ Nec audit, intus conscientiam loqui

Dum furua tenebris vanitas mentem premit.

Ah quid moror? iam iam Bataue ratum est tuis

Abire terris. Ibimus, sed heu! prius

Cruoris alti flumen, & rabidum manus

≤line=100≥ Cernam furentis impetum, lachrymas ferens

(Nefas) cruentis ossibus fidei Patrum.

Incipe ratum est, peruersitas tua dum rata est.

## SCENA II.

Haereses tres, Caluiniana, Lutherana, Memnonistica.

CAL Ardentis ergo Solis, & Mundi iubar

≤line=105≥ Intuor? Auerni liquimus piceas Iouis

Domos Sorores, & pede premimus virûm

Theatra campos? hem suauis vt mea

Iam ludit aura fauce? Carpite, carpite

Solem, Sorores, noctis assuetae nigros

≤page=29≥

≤line=110≥ Haurire fumos & Acheronthaeos lacus.

Non Manibus Erebi Dijs; mundo sumus

Saeclisque natae, gentis augustae lues

Vicario quam Roma dominatu regit.

Vt astra noster (sic repetit imi parens

≤line=115≥ Fraenator Orci) vertat accinctus suis

Labor venenis, & redemptos saucio

Populos Magistro. Lucis ergo iam nouas

Haurimus auras nocte mutantes diem.

LVTH. Quo quo vocamur? Ecquis Vmbrarum iubes

≤line=120≥ Linquere lacunas? an venenatos lacus

Non amplius Cocytus ardescens meis

Oculis propinat? non meas aures quatis

Armata feritas mortis ipsius truces

Lacerans dolores? Euge Noctium Parens

≤line=125≥ Pluto, tenemus orbis aduersi plagas,

Et sentiet onus Styx ruinas quae coquit

Mortalium viuace flamma. Sic ratum est

Sentiet, & haud reliquimus frustra specus

Caliginosae gentis vmbras, Manium

≤line=130≥ Pabula, simulque domos, & aeterni graue

Tormen doloris. Huc, Sorores, huc pati

Solare iubar, & mutuas Lunae faces

Discite; sepultae Noctis & Ditis quidem

Sum Gnata, sed sub lucis auras me tulit

≤page=30≥

≤line=135≥ Foetentium Memnon voluptatum parens,

Christique carnis hostis & suo simul

Carolstadius inuisa saeculo lues.

Vestra soror attamen ô, sorores, dum licet,

Et nos eodem foeto ventre Nox tulit

≤line=140≥ Mundi ruinas. LVTH. Illa magni Succubi

Ditis, dolique Mater vmbrarum, parens

Errantium, foedata concubitu louis

Nuper profundi, nostra partu marcido

Effudit Orco membra; mox hominum plagas

≤line=145≥ Adire iussit, insolentiae Pater,

Superbiae soboles Lutherus, & mei

Conuiua Patris. Ille Romanae sacer

Contemptor aulae, iuris inuentor noui,

Qui veste iuratam relicta cellulam,

≤line=150≥ Et poenitendos deserens Fidei lares;

Transcripsit aeuum ingentioribus malis.

CAL. Etiam mihi ab Ioue tertio sacrum genus

Genitrice Nocte: quicquid Vmbrarum domos

Habitat, & Orci quisquis obseruat dolus

≤line=155≥ Natale limen, aut putribus adstat vadis

Seu Gorgones, seu Scylla, Sphynges, aut Canes

Hydraque renascens, omne tandem in hoc scelus

Partu laborauit. Sed ô Pluto parens

Vinceris, & Orbis maius inuenit scelus.

≤page=31≥

≤line=160≥ Alia mihi Caluinus ora vultibus

Formauit atris, & venenato dedit

Afflare mundum spiritu. Tu etiam soror

Ignosce, lucis vincitur genitor tuae

Lutherus, & scelere nouissimum scelus

≤line=165≥ Surgit priore maius. Ingens hoc fuit

Bonum Barathro, Francicos fugiens agros

Foedum notato stygma quod dorso tulit

Liliger, & ardenti libidinum face

Vicit pudorem. Nesciebat tunc stygem

≤line=170≥ Derisor Orci, sed Charonthaeas tamen

Lassauit vndas clade numerosâ virûm

Suoque fato. Nunc sed ô quis huc vocas

Adire superos, & tibi parum est nisi

Cunctas sepulti possides Orbis Deas?

≤line=175≥ Bataue, Bataue vocas? Sorores huc cito

Properate gressus, nescit antiquum scelus

Gens ausa coelos aggredi, & Regis iugum,

Fideique tollere nata sacratos Patres.

MEMNON. Illa illa nos Rectoris astrorum Fides

≤line=180≥ Alumna, & hanc quae Relligio matrem fouet

Hactenus abegit. Patimur? & nos, nos Stygis

Credimus alumnas? O Sorores, dum lues

Paratur Orbi, quicquid hausimus mali

≤page=32≥

Erebi sub antris, & Styge bibimus nigra

≤line=185≥ Promere necessum est: omne poscit haec scelus

Bataua Tellus Regis & simul Dei

Vertens honores. Quisquis olim Colchydem

Tenuit furor, cum fratris & prolis necem

Lacerauit audax; quaeque mouit Atreum

≤line=190≥ Immanis Ira sanguinem quando Patri

Sobolis propinans terruit Erebi Deos,

Huc huc laborent, omnis huc furiat furor

Fraudesque sudent: non negotio Fides

Facili fugatur, vincit illam sed cruor.

≤line=195≥ LVTH. Vincetur, & Batauûm profuga linquet solum.

Commune testor Numen Vmbrarum Deum

Patremque nostrum; non ita capita nos sacra

Genuit, vel anguineo beauit spiritu.

Non fabulae sumus, Vetustas quas sibi

≤line=200≥ Finxis dolosè Manium quando domus

Fallace Furias mente credidit Deas

Fabula Megara est; fabula Alecto soror

Et torua Tisiphone; sed hoc nostrum genus

Numenque certum est, quod sibi nimium Fides

≤line=205≥ Immane sentit. Quicquid igitur hoc meum

Cum fraude pectus abdit ilicet vomam.

Laus ista restat sola, si pereat Fides.

CAL. Quid ô moramur? nescit amplius moras

≤page=33≥

Batauus, & Hispanum rebelli dum iugum

≤line=210≥ Ceruice frangit, nos, Sorores, nos vocat.

Negasse Regem non cupit, nimis est nimis

Paruum hoc scelus, si iura possideat Fides

Antiqua regnans. Euge Pluto da nouas

Vires, & atro quicquid exercet sinu

≤line=215≥ Crudelitatis Orcus indulge tuis,

Batauaeque proli: vindicabis sic tuos

Ab axe lapsus, dum suis pelles Deum

Regionibus. Cito, cito, rumpite, rumpite

Moras, Sorores, concidat quicquid Fides

≤line=220≥ Romana fraenat. MEM. Aderit Vmbrarum pater,

Negotium molimur illi dum nouum.

Id restat, exquiratur vt quisquis Fidem

Simulans recondit, aut suo recipit lare

Latij secutus sacra Pontificis, statim

≤line=225≥ Moriens cruore tingat vndanti solum.

LVTH. Cruore surgat hoc scelus; sic sic timor

Ferocitasque plebis animos hauriet,

Auara vitae quae fugacibus Deum

Postponet auris. CALVIN. Sic eundem est; nascitur

≤line=230≥ Magno scelus principio, & euincit vias

Natum minores: nec tamen communis est

Fundendus hoc scelere cruor; sacer cruor

≤folio=C≥

≤page=34≥

Sit via cruoris, legis & genitor nouae.

Quaerendus ille mox Sorores: sed venit

≤line=235≥ En qualis Vmbra? Tartari sacrum genus

Nec fallor, hanc iuuamen immittit Pater.

## SCENA III.

Inquisitio, pugionibus cincta,

facem & gladium gestans.

AVriga lucis, Magne genitor saeculi

Qui flammeas super aethera quadrigas trahens,

Et noctis Vmbras feruidis secans rotis,

≤line=240≥ Mundum renato restituis oculis die,

Retine quadrigas, conde fulgentes tui

Radios nitoris, humor aut si quis polos

Tacitis pererrat fluctibus, deinceps age

Extingue flammas, sufficit tua non meo

≤line=245≥ Lux clara sceleris Ditis ardentes peto

Faces, profundae lumen aeternum Stygis.

Recede Phoebe, poscor & pridem vocat

Bataua Tellus fraudis & nouae parens

Crudelitatis. Huc feror, feror, feror.

≤line=250≥ Auerte vultus Phoebe, mox certabitur

≤page=35≥

Omni scelere, cruore nec rabies sacro

Placabitur sitiens cadauerum luem,

Nefasque longum: munus hoc superest meum

Crudelitati quaerere labores nouos

≤line=255≥ Romana quos dabit Fides, & hanc suis

Quicunque celat laribus antiquae memor

Propaginis. Sic accola Maris me vocat

Donatus astris Batauus: hoc quoque est meum

Seruire munus perditis. Illa, illa, ego

≤line=260≥ Latium perosa Numen, & fidei Patres

Quos iure fraenatos secundo Pontifex

Tarpeius effert; fraudis improbae Dea,

Opum Voratrix, Auida sacratae necis:

Cui Britannus impotens mentis dedit

≤line=265≥ Videre lucem nuper, & cruoribus

Satiauit altis. O pater satis est, pater

Ignosce, quicquid Anglico tenuit Fides

in Orbe, perijt, abijt, extinxi, dedi

Flammis, & vni paret Anglia Haeresi.

≤line=270≥ Nunc nunc sed ô nunc auocor; vincit tuam

Crudelitatem Batauus, & maius ferox

Aperit nefas, dum iura Regis, & Dei

Vno reuellit scelere; quod longâ nece

Insana sancit dextra pignus Haeresis

≤line=275≥ Motique Regis. Sed moras, moras pati

Nequit Ira: Adeste, adeste, quotquot Rex Stygis

≤folio=C2≥

≤page=36≥

Indulsit vltrices Batauorum dolis \[\< Indusit\]

Furcas, & his regionibus statuit Deas.

Vulnera, dolos, venena, perfidiam, neces

≤line=280≥ Vno hauriam calice simul, doceam simul.

Parere certum est, & Bataue tuo viam

Sceleri dabo: sic crescet in nefas scelus.

## SCENA IV.

Haereses tres, & Inquisitio.

CAL. Sic euge nostris apta votis ô Dea

Domitrix Quiritium; Britannus quam ferox

≤line=285≥ Regione donat, & Batauus optat sibi

Vocatque iustam Regij vltricem iugi

LVTH. Salue dolorum Mater, exilî parens.

En adsumus, quas Batauus vltrices suis

optauit oris, & furentibus Stygem

≤line=290≥ Votis poposcit. Perge, quaere, non modus

Pudorve sistat concitatam, non leuis

Crudelitatem nutriat rabies tuam;

Et esse si fas Haeresi, pereat Fides.

INQ. Furere necessum est, nec dabit aliter viam

≤page=37≥

≤line=295≥ Romana Nympha, nec statuet irae modum

Hispana sceptro regna moderator tenens.

Non ibo? Satis est, Bataue venio dum vocas,

Et Terra quanquam Numen excepit meum

Natalis aula, tertium tamen Iouem

≤line=300≥ Agnosco auum; Pater est Britannus, & simul

Batauus rebellis. Sic decet sceleris duo

Principia magni magna sint. Nunc ergo nunc

Agite Sorores, vestra sum simul Soror.

Quod restat inflammer venenis, & furor

≤line=305≥ Ardore surgat: ferte Tartareas bibam

Fraudes dolosque & flammeis quicquid vadis

Deuoluit Acheron. MEMN. Vnus en fraudes calix

Et vniuersos accipit Erebi dolos

Iraeque flammas, & cruoris improbam

≤line=310≥ Acuit sitim. INQV. Quid vnus omnium calix

Ternaque venena solus accipit latex?

CAL. Equidem colore terna, sed tamen est sapor

Epotus idem: seu Lutheranum bibas

Virus, venena aut Memnonis gustu putri;

≤line=315≥ Seu nostra libes, semper vnus est sapor

Vt praeda pereat Tartari quisquis soli

Incola bibit. LVTH. Quin vultibus Genitor ferox

≤folio=C3≥

≤page=38≥

Nos fecit aduersis, eosdem sed dedit

Animos sub Vmbris, vt loquelâ dispares

≤line=320≥ Hostesque vultu, mente fallaci pares

Erebi impleamus clade multiplici lacus.

MEM. Euge ergo sume, potus hic dabit liquor

Quodcunque Pluto pallidâ potat Styge.

INQ. Audi vagantum Domina Syderum, sacrae

≤line=325≥ Genitrix quietis, solis infestos ciens

Equos quadrigis, Numen obscurum Stygis

Nox atra. Magne Ditis Arbiter & Deus

Crudelis, audi. Tu quoque Bataue huc tuo

Attende sceleri, noxijs sic nam decet

≤line=330≥ Animer venenis, vt tuo sceleri viam

Insana pandam: quicquid est sumo tibi

Pro teque sumo. MEM. Merge pectoris tui

Totas latebras, noueris, cunctum scelus.

INQ Ira, ira, Coelum, Terra, Tartare, improbas

≤line=335≥ Miscete vires. Quo feror? quo, quo feror?

Quis ominosus vrget incertos furor

Gradus? quis obscurat mihi mentis diem

Caliginosus error? O sitis sitis!

O quanta fauces ignit, & cordis vias

≤line=340≥ Fibrasque adurit? Nosco munus hoc meum, est

Fundere cruorem; solus hic poterit cruor

Leuare fauces. Ipsa mens ardet quoque.

≤page=39≥

Quid est? sitire mentis arcanum solet?

Ferant rapinae cuncta iustorum bona,

≤line=345≥ Mens ista sitit, aurum leuabit hanc sitim,

Opesque pulsis dextra quas Dominis sibi

Auara rapiet. Pareo, furor ô furor!

Saeuire certum; bella, bella saeculo

Pariam rebelli, dura quae damnent pij

≤line=350≥ Formidet eiectus Tonans, & quae gemens

Deploret aeternum Fides. Nunc dum licet,

Et certa per me principia tenet scelus

Vestra & Sorores nobilis Batauia.

Abite, rumpite, caedite, Batauus vocat

≤line=355≥ Vocat? quid ô moramur? hac ergo Fides,

Pereat Fides, & dente mortuo premat

Terram Quiritum quisquis immanem volet

Regem fateri; vel suis opibus carens

Externa pauper regna sollicitet prece.

≤line=360≥ O Belgium quantos ruinis heu tuis

Addes dolores? quantus immerget cruor

Quae fata flebis? Sed ratum est, dabit hic dies

Principia sceleri; vrget Batauus, & suum

Nescit furorem. Caeca quoque ruo, tamen

≤line=365≥ Ruo, nec excitos tenere spiritus

Ebria venenis corda possunt. Sic moras

Rumpere decet: abeo Bataue tandem faue,

Scelus ordior, Regem & Deum tanget scelus.

≤folio=C4≥

≤page=40≥

**CHORVS BATAVORVM CAtholicorum in exilium abeuntium.***

Pueri Senioribus mixti.

SEN. O lenta nimis tempora vitae,

≤line=370≥ Foeta senectus, aeui satura,

Tremulo ducens lucis ab ore

Labilis auras: quaeque sepulchrum

Melius strato corpore premeres

Patuli pondus debile mundi:

≤line=375≥ Viuimus ergo? viuimus, & iam

Linquere patrios dura penates

Sors iubet. Eheu tempora! Diuûm

Vbi nunc quondam templa vocatos

Retinent cultus? vbi nunc humilis

≤line=380≥ Gratia vulgi laeta serenat

Animos rectis moribus aptans?

Patria sero perdita luges,

Et tua multis lumina lachrymis

Nuper auitae lucis honores

≤page=41≥

≤line=385≥ Repetunt raptos. Flere necessum est;

Flere sed eheu tempus auorum

Flebilis aeui sorte redundat,

Miseris tamen est flere necessum.

PV. Quo quo patriae tecta parentes

≤line=390≥ Linquimus, & fors dubio rapimus

Tramite campos? ergóne nostros

Amplius hilaris Patria lusus

Non feret? Eheu moesta iuuentae

Gaudia nostro quam cito fletu

≤line=395≥ Teneros aeui laeditis annos?

SEN. Cogunt subiti fulmina fati,

Sortis & atrae turgida rabies,

Optima pueris, vltima senibus

Meritâ spoliat tempora luce.

≤line=400≥ Gnati, Gnati, fuit haec equidem

Patria Tellus optima Tellus.

Sed fuit, & nunc texere ludos

Plena ruinis tempora prohibent.

Flebilis eheu Patria nobis!

≤line=405≥ Quam tibi multos illa dolores

Sedula fautrix impietatis

Haeresis adfert? nuper amica

Calidas sacrae sedis ad aras

Thura ferebas Superûm Domino:

≤line=410≥ Nunc (ô miseris cladibus omen!)

≤folio=C5≥

≤page=42≥

Numina sacris pellis ab aris.

Nuper Ibero grata Monarchae.

Mente tenebas iura fideli;

Renuis sed nunc perfida Regem:

≤line=415≥ Et tibi legis iura dolosae

Eligis, ah, ah, peritura breui!

Gnati, Gnati longior hora

Mala maiori cumulat sorte:

Sistite lachrymas paruaque vestris

≤line=420≥ Iungite per iter brachia patribus.

PV. Ibimus ergo? parua nec aetas

Patrijs eheu crescet in oris?

Subitae nimis ô, duraeque vices!

Vidimus eheu patriam vixdum

≤line=425≥ Auidas quae nos lucis in auras

Fudit & arcto gremio fouit,

Linquimus & iam semper amandam.

SEN. Serae nimis ô duraeque vices!

Blanda iuuentae tempora vitam

≤line=430≥ Mollibus auctam tenuere bonis:

Ignota mali subiti Domina

Fuit, & passu dubio casus.

Nunc ó serae, duraeque vices!

Portat anhelans fata Senectus

≤line=435≥ Ferre quod annis plena iuuentus

Pondere nimio fessa nequiret.

≤page=43≥

Sed sorte moras tempora properant.

Et sibi lachrymas auget amando

Animus praesens, Ibimus ergo,

≤line=440≥ Vale, vale Batauia.

PV. Valete nostris cogniti

Lusibus agri, & patrum domus

Nostris fideles lachrymis,

Patria vale, Patria vale.

≤line=445≥ SEN. O insularum maxima

Domina maris Batauia:

Patria fidelis hactenus,

Sedes amabilis hactenus

Vale, vale Batauia.

≤line=450≥ PV. Valete Manes optimi

Sepulchra clausa quos Patrum

Sub puluere modico tegunt.

Ibimus, & heu per exteros

Trahemus agros funera

≤line=455≥ Patria vale, Patria vale.

SEN. Miseri sed heu, miseri sed heu!

Quonam benignam sors viam

Deducet, & tardos pedes?

Faue Brabantia nobilis,

≤line=460≥ Laudata Principum domus.

Fauete Flandri gens potens;

Et qui remotioribus

≤page=44≥

Batauos rebelles terminis

Ab orbe vestro pellitis.

≤line=465≥ Venimus, & paruos lares

Petimus, iubet sic dura sors.

Bataui quidem sed exules,

Fidi, nec hostes impij.

O dura sors! Patria vale,

≤line=470≥ Patria vale. Cedimus, & heu

Soluimus arenis has tuis

Lachrymas, & in lachrymis preces

Doloris indices grauis,

Amoris indices noui.

≤line=475≥ O qui tonantes ignium fraenas faces

Cum nube fracta Mundus agnoscit polum.

Immane Numen Orbis, & Stygij tremor

Solus Tyranni: Fata si crudelibus

Armata clauis fortioribus regis

≤line=480≥ Potens habenis; sortis & miserae dolos

Irasque Caeli proximas Batauiae

Parcae laborant: Age Deus, hominum Deus,

Per illa quondam flumina cruoris tui

Vndante lateres; per horridum capitis decus,

≤line=485≥ Spinosa serta, sustine fati graues

Per astra moles, flammeosque irae globos;

Et quod quod Orcus inuidens properat malam

Abimus, vrbes linquimus, & olim lares

≤page=45≥

Fidei paternos: exules sequimur Fidem,

≤line=490≥ Lachrymasque munus vltimum Patriae damus.

Respice Deus, miserere Patriae Deus.

## ACTVS II. SCENA I.

Lumnius Comes à Marca.

O Lux, & orbis vita, temporis pater

Aurate phoebe, publicum mundi iubar!

Ergon’ quadrigas extulisti flammeis

≤line=495≥ Alacres habenis, & per aetheris plagas

Tremulo rubescunt luminis radio faces?

O nox, & vmbrarum vices! Nutrix simul

Genitrixque somni, publicae silentium

Quietis; Ergon’ sustulisti iam nigram

≤line=500≥ Ab orbe pallam, mille, quam rutilis tegunt

Facibus per oras astra Caelorum decus?

Lumen ne cerno? solis oculos num meos

Radij recludunt, nec furoris impotens

Animus labores dexterae feruens opus

≤line=505≥ Resumit? heu mora lenta, lenta prô nimis

Tardumque militum nefas! cur (heu dolor!)

≤page=46≥

Nondum cruores perfidorum fas mihi

Haurire ferro? Iam nimis, diu nimis

Clausi labores carceris pretium sui

≤line=510≥ Sceleris reportant, occupata quos suis

In arce claudit vinculis Gorcomium.

Illa, illa Regis turba Romani sequax

Fex orbis, & Iberi ministra gens Ducis.

Adhucne spirant, & suo vultu iubar

≤line=515≥ Violant diurnum? Carcer, ah nimium leuis

Poena sceleris! Cruor, cruor nostrae faces

Extinguat irae, debitoque furor premens

Delicta supplicio ruinis opprimat

Romana quicquid iura fraenant, aut suo

≤line=520≥ Ab Occidente torquet Hispanus furor,

Batauumque nescit nomen, & fidem pati.

O Insularum domina; moderatrix maris.

O nobilis Batauia. Thetys quam suo

Concludit imperio; cui famulantibus

≤line=525≥ Neptunus vndis, quicquid Eous sinu

Diuite recondit; quicquid Occasus Tago

Foelice voluit aureas bibens aquas;

Aut quod perustis feruidus sol in plagis

Indulget vrbibus; omne suppeditat sua

≤line=530≥ Batauiae; vt sit sola, quod aliae simul.

Quid ergo? dulce liberi munus iugi

Non senties; semperque regias tremens

≤page=47≥

Horrebis audacis secures impetus?

Prô nimius, & durans tumor! Batauia,

≤line=535≥ Quid agis? quid, ô quid lenta iners, perterrita

Eneruis, expaues? Age tibi Lumnius,

Lumnius, ego ille, terror, & fidei lues

Vitima Quiritum, Liberi vindex iugi,

Quem pauet Iber, suspirat, & nimium grauem

≤line=540≥ Ecclesiae soboles latinae non suos

Fugiens per agros trepidat. Heu sed heu tamen,

Respirat, & frustra labores exili

Patitur gemiscens, nisi coactos hic vomat

In dura carcer supplicia. Quid impotens

≤line=545≥ O ira cessas! surgit ab odio furor,

Languescit idem cum suo impetu nequit

Saeuire frendens. Syderum Dux, non tuos

O Phoebe vultus, debui, sed hic prius

Cernere trahentes vltimae lucis diem

≤line=550≥ Cruore mersos proprio. Quid adhuc moror?

O lente furor! iterumne nocte sub pigra

Longum morabor lucis aduentum nouae?

Non, non Iberae senties meritum scelus

Furente dextra; senties iam iam fides,

≤line=555≥ Quantas laborem fulminis moles manu.

Timeamne Regem? laudis inde sors meae

≤page=48≥

Violare quicquid Regius torquet furor

Timeamne Tarpaeis sedentem sub iugis, \[˂Timneamne\]

Mundique patrem, Regibus sacrum caput?

≤line=560≥ Nec hunc moror; seueritatis hic scelus

Nec desidentis sentiet animi nefas.

Quid inerme tardas anime? sed desunt tibi

Quos tarda nondum nauis aduexit neci.

At interim remittis impetus tuos:

≤line=565≥ Quin reddet immo fortiores hos mora,

Et sera durum poena sudabit scelus.

Venient tamen, venient; Anime para nefas.

Et posteris credenda bella gentibus.

Sic Lumnium testaberis Regi grauem.

## SCENA II.

Duuenuordius, Lumnius,

Brederodius.

≤line=570≥ DV. Quid, ô, quid heros magne, magni pectoris

Molem fatigas! quis tua pererrans furor

Tenet ora, nec sese capit solitum premens.

Ardore nimio mentis elatae diem?

Num sortis ambiguae catenatus timor

≤page=49≥

≤line=575≥ Pertundit attoniti fores animi? quid est?

An ominosus saeuit, & nescit furor?

LVM. Saeuire vellet, attamen nequit furor

Ictuque pallet irrito. Dv. Tamen, tamen

Saeuiet, & ortus arduum cernet dies

≤line=580≥ In luce supplicium. Profundas per maris

Spumantis vndas, mox in hoc naues solum

Captiua remouent capita. Quantus ô cruor

Gorcomiani poena sceleris nunc fluens

Latè per agrum liberos Batauiae

≤line=585≥ Satiabit oculos? LVM. Lenta poena sed nimis!

Odi moras, patiensque vim perdit suam

Sub luce tardâ feruor. DV. Aderunt, quid tuum

Perdis furorem? punies etiam moras,

Et aucta productis doloribus mala

≤line=590≥ Seueritate tarditatem punient.

LVM. Meritum nequit perferre supplicium scelus,

Imparque poena est: quicquid Orcus huc ferat

Cunctas trahendo ditis in poenam faces;

Rotasque saxaque flumina refugas dapes,

≤line=595≥ Auidique morsus vulturis, prô, prô dolor!

Cedemus ergo? potius ab Lumni peri!

B. Quid aestuantis impetus animi Comes

Frustra relaxas? maior exoritur furor

≤folio=D≥

≤page=50≥

Cum furere nescis; insolentiae tumor

≤line=600≥ Crescit per iras, cum nequit animus suos

Pati dolores. Adde sed rebus modum

Iraeque fraenum. LV. Quid? dolores num feram?

Iras remittam? BR. Sic vtrumque decet tamen.

LV. O ira deses, si malum patitur sibi!

≤line=605≥ BR. Inferre si norit malum, referet bonum.

Et insolescens ira saepius parit

Domino labores. LV. Saeuiendo quid furor

Horrere possit? Regias forsan manus?

Non flammeas Tonantis aetheris faces,

≤line=610≥ Non ipsa Numina, lucis aeternae Deos;

Aut maius Orbis possidet si quid Dijs

Verear furendo. BR. Sed vereri te decet

Populi dolores, & tumultus quas creat

Subitus ruinas. LV. Plebis attonitae manus.

≤line=615≥ Et hausta longo pertimescam pectora

Pauore vulgi? Nullus armatus timor

BR. Animos seueritas timentibus facit,

Humilesque surgunt, sentiunt cum se premi.

LV. Premimus nocentes, & sui reos doli.

≤line=620≥ BR. Sed quos eodem patria protulit sinu.

LV. Quid ergo crimen expiare non licet,

Parcereque suades hostibus? BR. non hostibus.

≤page=51≥

Sed incolis; nec parcere, sed irae moras

Sequique fraenum. LV. Vindicare non licet

≤line=625≥ Fraudes Iberi, vel Tyrannidis scelus?

B. Cur hoc? L. Seuerus est. B. Seueritas tamen,

Seueritatis esse vindex non potest;

Et quod repellit nescit iterum plebs pati.

LV. Quis ergo turbat te pauor? dic quid times?

≤line=630≥ BR. Populum rebellem. LV. Sed rebellem non mihi.

BR. Etiam tibi; seueritas animos mouet,

Facitque cautos, & sui memores boni.

LV. Frangit animos & opprimit fisos suis

Nimium bonis. Age nullus audaces metus

≤line=635≥ Liget animos, iterum Monarchae seruiet

Seruire solitus (prô pudor!) populus nimis?

Plutona testor, testor ardentes stygis

Sub pice lacus, iurata Diuis flumina,

Illa illa Romani capita sceleris, quibus

≤line=640≥ Superstitio, veterisque contumax mali

Placet animus, mox fulminare me sciet

Dextrâ dolores, & trucidantes poli

Optare flammas coget effuso dolor

Cruore surgens. O nimis patiens nimis

≤line=645≥ Seueritas! BR. Nunc in nocentes qua licet

Distringe ferrum, dissipa quicquid fidem,

≤folio=D2≥

≤page=52≥

Aut versa Regis iura suspirat gemens.

Nunc nil moror, sed parta libertas placet.

DV Cruore vindicanda quouis haec placet.

≤line=650≥ Gemmata nec sol tecta sublimis poli

Latè, caballis fraena concedens suis

Percurret vnquam, quin reuinctos hic rates

Statuent nocentes. L. O moras, longas moras!

D. Sed clamitant suae datam vitae fidem,

≤line=655≥ Captae Marinus arcis vbi subiens lares

Gorcomium concussit imperio potens.

L. Etiamne seruari rebellibus fidem

Vitamque velles? D. Sacra semper est fides:

Hanc hostibus nec barbari negant suis.

≤line=660≥ L. Seruanda non est perfidis vnquam fides.

D. Vbi perfidi? L. Cum patriae negant fidem

Latium secuti Praesidem, & Regis nefas.

D. Promissa nobis hactenus non est fides,

Dedimus sed illis. L. Si suam patriae darent,

≤line=665≥ Hostes iniquis vincere dolis, cùm licet,

Laudanda virtus. D. Fama sed patitur tamen,

Et perfidiam dicent Batauiam exteri.

L. Vicina testor littora, Anglorum plagas

Quoties rubenti Christianorum nece

≤line=670≥ Lassauit impetum manus, quamuis eos

Promissa congregauerat falsò fides.

Cùm vindicanda patria est, sanctum nihil,

≤page=53≥

Et omne licitum vindici sacro nefas

Sic iuro caelum (aut si quis haec audit) Deum,

≤line=675≥ Fidemque victam, & saucios Regis metus;

Vos quoque noui (si fas) Batauorum Dij

Fauete, mox has Catholicus oras cruor

Vndante sparget flumine, & longas nece

Iniurias pensabo durâ. Prô moras,

≤line=680≥ Moras! quid anime paturis? retine scelus. pateris??BB

Iraeque flammas; saeuies; tibi cadent

Quicumque Latios asseclae Patres colunt;

Corrupta turba, saeculi frustrâ bonis

Lasciuiens. Sed est satis, nostra haec modum

≤line=685≥ Capit ira nullum, nec potest pacem dare.

Venient, & effuso Batauia sanguine

Rideat; erit sic perfidis cunctis timor.

## SCENA III.

Fides Catholica.

O saeua dies! tempus iniquis

Grauius fatis! Heu heu lachrymae

≤line=690≥ Parcite lachrymae! sanguinis vndas

Fractaque duro corpora ferro

Clausamque truci laqueo vitam

Phoebi pandet lumen oborti

≤folio=D3≥

≤page=54≥

O longa dies, longaque feritas!

≤line=695≥ Quo quo laceros impia ducis

Prora fideles? Sat erat, sat erat

Tormina captae sensisse arcis.

Vix sua dederant arma Marino

Patulasque fores arcis, & omni

≤line=700≥ Nudata suo moenia ferro,

Simul ille fidem reddit, quam mox

Nomine iurat, iurat & ore

Integra cunctis vt vita foret.

O falsa fides! mox adproperant,

≤line=705≥ Capiunt, faciles onerant vinculis,

Feritasque suo crimine fessa

Auidas nescit satiare iras.

Stigmate patulis candente cruces

Frontibus vrunt, totaque facies

≤line=710≥ Scinditur alto sanguine mersa.

Tenebris addunt; vndique plagae

Resonant; stringunt vndique laquei

Et dura fames cruciat vacuos

Nullaque scripto iurata fides

≤line=715≥ Nullaque verbo. Quid agant rabidi?

Heu heu nimium longa tyrannis.

Adsunt & aquas puppibus onerant,

Mediaque simul morte fideles

Iam tibi laceros Brila relinquunt,

≤page=55≥

≤line=720≥ Vt tuus auidâ luminis irâ,

Incepta suo fata labore

Claudat, & atrox sorbeat obitus

Lachrymae, lachrymae! iam mihi restant

Funera tristi flenda dolore.

≤line=725≥ Ite beati fortibus animis,

Patiens superat vita tyrannos,

Constansque rapit gloria vitae

Caelos, alacres ite Beati.

## SCENA IV

Inquisitio, Omalius, Captiui,

Milites.

INQ. Euge Brila, victimas tuo nocentes lictore

≤line=730≥ Sisto, victimas, & victimas ingentes accipe.

Huc seueritas, potens huc mentis ira, vindices

Ferte virium labores. Huc tyrannis incipe

Vindicare regium scelus, nec ora plurimus

Turbet alta sanguis: ilicet laborent omnia

≤line=735≥ Dextra, lingua, vultus, ira saeuiensque sanguine

Ensis altiore, strangulansque funis, & potens

≤folio=D4≥

≤page=56≥

Quicquid arbiter stygis recondit in neces agens

Mortuorum. Palleat seuera Ditis Regia,

Et trifaux canis seueritate iam minor

≤line=740≥ Gentibus supernis. Sic decet per omnium scelus

Surgat hoc nouum scelus, iugumque splendidum simul:

Vtque fraudes, vt dolique mentis horridae suas

Dexterae vires ferant, O Tartari potens pater

Erigas caput, tuosque cerne saeuientibus

≤line=745≥ Mentibus feroces, quodque Belgicae cupis malum

Suggeras ab Orco. Tuque perge, protinus Comes,

Hic dies petitus, & scelestus, infoelixque erit

Dum tyrannis atra morte saeuit, gaudiumtibi,

Caeteris necem ferens; sic euge, perge; iam tu

≤line=750≥ Repperi viam labori, perfice audax hoc nefas.

OM. Tangimus ergo littora ratibus,

Mordetque solum dentibus altis

Anchora, nec iam carbasa retinent

Hoc genus hominum, scelerum Patres,

≤line=755≥ Mundique luem. Nunc nunc tolle

Gens misera oculos; hanc tibi Phoebus

Amne supremam ducit lucem.

Heu Gorcomium, nimium facile!

Vix bene vobis vincula strinxit,

≤line=760≥ Sed Brila ferox funera nectet.

≤page=57≥

O Lumni! Sed vigil, huc miles

Serua littus, captosque viros:

Lumnius hic iam, Lumnius aderit,

Sistet & intra moenia captos

≤line=765≥ Comitabor ego, vigila miles.

MIL. Non si picei Rex niger orci

Peteret, vel qui fulmine frangit

Medio iunctos aëre nimbos

Laxare queat vincula manibus

≤line=770≥ Vigiles erimus; sistite miseri;

Ponite latus hic; thalamum tellus

Iam dabit, & mox fossa sepulchrum.

CAPTIVI.

Nic. Picus, Hieronymus, Leo¬

nardus, Poppel. Herius.

NIC. P. O patria, patria! ô victa pietas! quo tuus

Aequans serena candor astra? Quo fides

≤line=775≥ Vetusta cessit? iura quis fidei sacris

Abrupta tabulis sustulit? sed heu furis

Acerba! leges vrbis hactenus sacras

Orbisque patrem Christianorum sequax

Tuum colebas: cessit ah pietas tua,

≤line=780≥ Et malus auorum gloriam occupat furor.

≤folio=D5≥

≤page=58≥

En qui sumus? quid fecimus? nuper quidem

Similes auis, nunc Christiano etiam fidem

Ritu colentes; attamen Barbara furis.

Et barbaris immanior gaudes tuo

≤line=785≥ Cruore pasci. HIER. Mitior equidem Scitha

Nec tantus audaces furior vexat Getas

Mouens in iras, & satur cessat nece.

Heu qui sumus! vix fauce languida leuem

Aera tenemus, paruulos vixdum mouent

≤line=790≥ Linguae sonos, sic fracta longo corpora

Verbere laborant, & suum fugiunt diem.

L. Vincant, & impii simul lacerent necem,

Si fracta nondum vita sufficit neci.

Sed heu mihi lachrymae, nimis lachrymae graues

≤line=795≥ Dolorque verus! heu quid heu Gorcomium,

Gorcomium quid agis? fidemne tuam modò

Expellis? O frustra laboribus meis

Sudata messis? serius quod mens videt.

(Auerte caelum) senties scelus tuum,

≤line=800≥ Desideratos expetens quondam tuos

Fidei duces. POP. Et adhuc scelesta sic cohors

Nos cogit, vt abeuntis hunc vitae diem

Plebs nesciat, quam credidit nostris Tonans

Laboribus; rapimur nec vna vox datur

≤page=59≥

≤line=805≥ Ferenda plebi. O plebs misera! quid heu tuis

orbata pastoribus ages? timor, timor!

Vt te feroces dentibus saeuis lupi

Frangent, & ah malè cauta nescies lupos,

Laruata blando dum Haeresis vultu vocat.

≤line=810≥ HER. Haec ira caeli, hoc Patriae scelus est; nimis,

Nimis, ô, Batauia superos onerat tuum

Facinus polos, & fulminantis iam Dei

Dextera grauatos soluit ignibus polos,

Reuocatque quam contemnis fidem.

≤line=815≥ O aetheris magni Tonans! NiC. PIC. Potius preces

Soluamus astris ultimo dum sol die

Maturat obitus. LEO. Fare conuenit Pater.

N. O qui polorum templa nutu Rex moues

Orbemque fraenas Rector, & nostri sator

≤line=820≥ Generis. Perosus si Batauiam, tuâ

Excelsus arce filiam reuocas fidem,

Et impios moliris in populos sui

Pretium ruinas sceleris; En vitam tibi

Et vita quicquid perpeti languens potest

≤line=825≥ Aeterne tibi Genitor damus, Agedum neci

Petimus parati, taedet & fugientium.

Alacres dierum, dum tibi patimur necem.

Sed adde robur nullus immutet pauor

≤page=60≥

Dubius volentes, mente dum certâ tuos

≤line=830≥ Sequimur labores, sanguine vt nostra vetus

Crescat fides, cruore parta iam tuo.

## SCENA V.

Lumnius, Captiui, Omalius,

Milites.

LV\. O anime laxa fraena mentis, & tuos

Recipe furores: Ira sanguinem voca.

Vbi sunt? video, video: quid ô patriae scelus.

≤line=835≥ Fex vniuersi, pestis orbis, & lues,

Propago noctis, Spuma Cerberi Canis.

Hidraeque germen, foetus inferni Ducis,

Venefici, rebellium sacri Patres,

Vos cerno? vos sol cernit, & suo beat

≤line=840≥ Lumine scelestos? vnde perfidi tamen?

Num fauce rupta Cerberus in hoc vos solum

Vomuit, an horrido Leaena sub specu

Lactauit, vbere Tygris instruxit suos?

Heu irae parce! turgeas imo ferox \[\<ira\]

≤line=845≥ Furias resumens; Ferre posses hos canes?

Illos Tharsones? Hem cucullatas feras?

Caruosque furuos! Cur sed huc ad nos tamen?

≤page=61≥

Vt proditores nostra Regi moenia

Pandatis Hispano? vel in nostras feri

≤line=850≥ Sumatis arma patrias? Heu heu timor!

Quid ira sistis? nullus hos potuit lare

Proprio tenere murus, ecce in nos ruunt,

Et bella portant, Diua libertas vbi

Iam legit aedem. Siccine ergo? Protinus

≤line=855≥ Curuate poplites, & hoc genibus solum

Pulsate. Nunc, nunc ira gaude. Surgite

Domini. Quid? an vos hi Tonantem qui Deum

Manibus creatis? tuque sacrilega nocens

Gorcomianis bella qui suades tuis,

≤line=860≥ Etiamne nostras visis vrbes? Huc citò

Praefecte, longum duc per ordinem, simul

Quos vincla iungant quà fori spatium patet.

Circumducuntur & illuduntur Omalio patibulum praeferente.

OMAL. Citò Milites iunctis ligate vinculis,

Et bina procedant capita. M. Iungam duos,

≤line=865≥ Hos vinciam: rursumque iunctus, hic simul

Sequetur agmen. OM. Nec tamen vacuis eant

Humeris. MIL. Sclopum( sic namque militem decet.

≤page=62≥

Huic dabo, seuero miles animo se notat.

Gladium sed huic: nam fortis est illi manus,

≤line=870≥ Toruique vultus ira contumax micat.

OM. Praeibo furciferis, & hoc signum feram.

En en Papistae quantus emicat crucis

In luce fulgor? hoc sepulchro vos Dea

Astraea donat. Sic praeire me decet.

≤line=875≥ M. Pergite rebelles, sacrificuli, bestiae

Citò Papistae, nulla cesset hic manus

Crassumque tundat molis infandae caput.

NIC. Lacera tyranne nullus euincit furor

Quos gloriae spes aeuiternae iam beat:

≤line=880≥ MIL. Mutire pergunt? Hic. Quis locus? qua gens furit

Crudelis, & nescit modum? nuper tuli

Quae dura Graecus vinclâ nexuerat mihi;

Sed durior gens Barbaris isthaec furit,

Quam nec senectus cana, nec multò mouent

≤line=885≥ Iam fracta membra verbere. OM. Huc sistat pedes;

Hac transeant tumulum colentes hunc suum

Vestigia rursum, nam decet, retrò legant,

LE. Quicquid tyrannis, quicquid aut suadet furor

Peragant manus, mens opprimi nunque potest

≤line=890≥ Prematur vsque licet, & ingemat dolor.

LVM. Sat miles, atros pande carceres, & hos

≤page=63≥

Qua foetidus clausis tenebris est odor,

Cunctos coerce vinculis: tandem furor

Nouos resumet impetus mortem ferens.

≤line=895≥ LEO. Exhausta fames occupat ora.

Pascit & artus. O ô quisquis

Clade moueris, si te facilem

Tangit egestas, suggere panem

Miseros pascens; te Deus alto

≤line=900≥ Cernet olympo, pretium reddens.

OM. Etiamne cibos? verbera tibi nec

Sat erunt? Miles tamen huc aliquam

Propera Cererem, ne mors sanos

Rapiens nobis deprimat orco.

≤line=905≥ M. Has decet epulas miseri capiant,

Cererem nudam fluminis haustum,

Implete famem; si iam faueant

Numina nostrae prospera patriae,

Vltima vobis mensa paratur.

≤line=910≥ Celebrate diem. O. Carceris, & mox,

Tenebras intrent; nec mora rursum

Lusibus atris hora redibit.

**CHORVS**

Gorcomianorum Catholicorum.

O sol flammigeri gloria fornicis,

≤page=64≥

Vitae parua breuis tempora diuidens

≤line=915≥ Quantum noctis habent lumina pallidae?

Frustra purpurei poscimus aetheris

Gemmatum iubar aut luminis alitem,

Mersa quem veniens nocte dies monet.

Plus iam lux sceleris continet, & iubar

≤line=920≥ Furuarum superat crimina noxium.

Cum tollit amne vultus

Simul reducit amne

Fraudes dolosque vafros,

At coeca nox fouere

≤line=925≥ Assueta saeuientes

Quicquid doli laborant

Ponit grauem securim,

Exorta quam resumit

Vultu dies seuero.

≤line=930≥ Vidimus auratâ gaudentes pace Batauos

Et sua Gorcomium vallabat moenia pace

Deuenerata Deum, fidei veterisque tribunal,

Heu sors sorte potens! attollunt moenia bellum.

Eiectamque fidem laesa cum pace cruentant.

≤line=935≥ Hesterna sub nocte (scelus nam nocte paratur)

Pastores populi sacros, vitaeque ministros

Iuratae, ratibus commendant, altaque sulcant

Aequora, & aduectos perimunt sub luce Tyranni.

≤page=65≥

Sic poenis lux nocte suis immanior extat.

≤line=940≥ Nunc nunc lachrymae pandite riuos

Humor & auctis depluat oculis.

Nunc nunc faciles ite dolores

Totaque saeuis corpora stringant

Fata flagellis; vnica nostris

≤line=945≥ Omina forsan prospera rebus.

Ergo catenatos carceris vmbra patres

Claudit, & horrendam parturit hora necem.

Quid sequimur miseri? terra vel ipsa tremit,

Plorat humus, tantum nescia ferre scelus;

≤line=950≥ Cùm modò nudatos funus adire patres

Cernet & attonitis concutietur aquis.

Sed sequimur tamen & cernere fata iuuat,

Fata, ah ah lachrymis condecoranda nouis.

Dabimus lachrymas plenaque lachrymis

≤line=955≥ Vota supremis, imò si sors

Fata secundet, nec adhuc Parcae

Funera nectant, ibimus omnes;

Forsitan hostem gratia flectet.

≤folio=E≥

≤page=66≥

## ACTVS III. SCENA I.

Tres Haereses.

CAL. Iam principium sceleri dedimus,

≤line=960≥ Clausosque tenent vincula patres.

Quos Roma sacro munere tollit

Ad sua certos iura ministros.

O quis medio raptas barathro

Fraudes, superae lucis in auras

≤line=965≥ Sistat, & homini nunquam notos

Referat motus?

LV Scilicet Orci maximè genitor

Quicquid Auerno lumine totam

Per stiga lustras, quicquid in altis

≤line=970≥ Tenebris mersum seruas nocte

Tacitâ, praesens postulat hora,

Factura nouos hora labores,

Et noua doctae proelia linguae;

Adsis Genitor maxime. M. Duro

≤line=975≥ Frangere corpus tormine non est

Sceleris nostri, vendicat istud

Saeua Tyrannis gladio munus.

Animos noster labor exquirit

≤page=67≥

Astraque tentat fraudibus. C. At cum

≤line=980≥ Animis fraus est passa repulsam

Spes illecebris dulcibus intrans

Roborat homines; victus an Orcus

Lachrymas fundet? potius Pluto

Qua licet omni certet Auerno.

≤line=985≥ Si fraus nequeat, verbera saltem

Atraeque minae, mors quoque vincat.

LV. Gens illa fraudes noscit, & sui memor

Mali resistit. M. Saepè robustos timor

Frangit animos, & vita securos petit

≤line=990≥ Perstans labores, qui timet nescit loqui,

Truncata fundens verba quae malè temperat.

L. Sic ergo mortis hos timor, plagae, minae,

Cogant; cruore pascimur quando dolis,

Inutilis surgit labor. C. Sed quis pauor

≤line=995≥ Dubiae sorores mentis obsidet vias?

Depascit istos misera languido fames

Situ, sed hi iam liberum solido die

Plenoque ructant ventre, & inuadunt tamen

Certamen oris. O quis erroris furor!

≤line=1000≥ Cùm pectus exhaustum, nec amplius vomet

Inflata Baccho lingua perditae dolos

Sapientiae? Totas furor furias aget,

Scommata, cruces, verbera, minas, flammas, neces,

Et quotquot Orci continet poenas domus

≤folio=E2≥

≤page=68≥

≤line=1005≥ Pro voce iactabunt. Quid hic miseri? tremor

Lacesset artus & retardabit sonum

Audacis oris. M. nos quoque ilicò dolos,

Caecasque fraudes, mentis & saeuae vias

Paremus. O quis hic dies! iam iam fores

≤line=1010≥ Mors carceris tundit nec irritos agens

Intentat ictus. Vltimum Phoebus diem

Fidelibus feruente molitur rota.

C. Sic sic per atras sanguinis fusi vias

Nostrum Batauia Numen accipiet iugo

≤line=1015≥ Seueriore, & alterum tollet iugum

Inscia mali. Ratum est peribis ô Fides.

L. Nunc quicquid ira tentat, hoc peragat scelus

Belgica faue, sed tu Batauia huic tamen

Attende sceleri; Lumnius peraget tuum

≤line=1020≥ Hodie scelus: si tentat animos; mox necem

Spirabit, hanc namque haereses poscunt viam.

## SCENA II.

Lumnius, Duuenuordius, Bre¬

derodius, Cornelius, & An¬

dreas Ministri.

≤page=69≥

LVM. Ergóne remittor? languidoque aestu furor

Iras remittit, & moras animus sibi

Nectens inanes tollit accensas mei

≤line=1025≥ Flammas doloris? totus immutor mihi,

Exaestuansque mente consilium prius

Amito; sic procella mihi mentis quatit

Secreta, sic exercet incertum furor

Nunc impetitus fluctibus dein ruens.

≤line=1030≥ Quid voluor? aut quid consili trahens moras

Retardo vota? Sanguinem furor tuum

Recipe; Ira surge masculosque spiritus

Te teque rursum collige insultans tibi.

Succumbo, perge furor; satis, satis est, citò

≤line=1035≥ Cruore mersum Phoebus indignans diem

Alias resumat liberae lucis comas,

Batauumque despiciat solum. O dies, dies!

Vt longa, grata sed tamen, caedes meis

Oberrat oculis. DV. Fama te populi Comes

≤line=1040≥ Aduersa terreat, ille turgentes pauet

Animos Tyranni, nec furentium probat

Seueritatem Principum, offensus premit

Quam saepè bellis. LV. Patriae testor Deos,

Fidemque iuro, hanc diua libertas viam

≤line=1045≥ Per sanguinem, per mortis horrendae cruces

Petit. B. Equidem sed alia cum superest via

≤folio=E3≥

≤page=70≥

Linquit seueram. L. Parcere ergo num decet?

Potius reuulsis sydera orbibus mare

Bibant, & ardentes per astrorum vias

≤line=1050≥ Deuolat aequor Coerulus ponti Deus,

Potius sepulti fluctibus Erebi nigris

Mergatur aether & inhians Orcus voret

Quicquid potenti sustinet dorso solum.

B. Saeuire sed tibi forsitan non est opus,

≤line=1055≥ Si quod voles iurent, quod optamus feram.

Tentare quid vetat animos? nostram fidem

Si tunc rebelles spreuerint, iustum est scelus,

Et puniendum sentient duro nimis

Fato L. Quid vltra ducimus tardi moras?

≤line=1060≥ Vrbesne nostras, Regium pasci scelus

Tenuêre nuper? pró pudor! Monachi, lues.

Mundique pestes, perduelles! O scelus!

D. Sensere contumaciae poenas suae

Fractique linquent (ominatur mens bonum)

≤line=1065≥ Partes Iberi. L. Diua libertas nequit,

Quem praedicant latij orbis aeternum caput.

Audire. Nunquid ille liberos suo

Populos scelestus iure froenabit? Ratum est

Vel morte durâ concidant, vel hunc negent.

≤line=1070≥ B. Sic fiat, aut mox carcere educti suo

Negent Quirites, & sacrum latij caput,

Patriae colentes numen & fidem nouam;

≤page=71≥

Vel illico voracibus animam focis

Tradant rebelles. Nescit aequitas scelus.

≤line=1075≥ D. Hoc patriae clementis officium petit,

Hoc iura poscunt, si velint, sapiant sibi.

L. Nil iam moror, concedat hoc patiens furor

Quod nescit aequum: carceris laxa fores,

Educ sed illos qui rebellium duces

≤line=1080≥ Has patriae pariunt molestias suae.

M. Quos euocas inclyte comes? sistam modo;

Laxabo clausas carceris caeci fores.

L. Et vos, Ministri, Iudices dum nos capit

Aequum tribunal, facite Romanam vt fidem

≤line=1085≥ Latiumque, quem vesaniae celebrant suae

Ducem, negent, Patrem. Ille gentium sacer

Euersor, atque adulterinus maximi

Mundi Tonans. O si liceat! O ô mihi

Inuisa Roma! COR. Quicquid optas hoc Comes

≤line=1090≥ Tentare gratum est. AN. Sic decet, Patriae decus

Queramus officijs parati, sic iubet

Quo fungor ordo, faueat astrorum Deus.

O me beatum! nuper erroris sequax

Latium Sacerdos ordinem tenui meis

≤line=1095≥ (Sic fata mentis nescias agunt vias)

Laqueis, Auernum subter immittens lacum,

Romana quicquid aula crediderat mihi.

≤folio=E4≥

≤page=72≥

B. Sic viue felix, amat Olympi te Deus

Mundique Rector; reddit hos certos sui

≤line=1100≥ Ciues Poli, perire quos fidei dolus

Coëgerat. COR. Sic testor aurei iubar

Luminis, & has quas viuus auras attraho:

Equidem fidem, sed quos amauerat nimis

Gorcomium vesaniae Patres suae

≤line=1105≥ Odi scelestos; sortis experior quoque

Soles amicos. Nauta nam nuper maris

Ibam per arua fluctuum sulcans rate

Volucri procellas, creditur sed nunc mihi

Libera repurgatae scientia patriae.

≤line=1110≥ DV. Sed en rebelles illico sapiant sibi.

## SCENA III.

Lumnius. N. P. Leon. Ministri,

D. Bred.

LVM. Vos ergo cerno sceleris antiqui Patres?

O ira! vos ne cerno? sed satis, satis;

Parua mora non extinguet iras, nec suâ

Frendens ab vrbe Pontifex, aut rex Tagi

≤line=1115≥ Mundi tyrannus, palpitantes auferet

≤page=73≥

Sub morte longâ. Funus horrendum, nouum.

Immane vestro debitum sceleri paro.

Adhuc moramur? COR. Ergo dum vitae modus

Nec adhuc seuerus mortis excruciat dolor,

≤line=1120≥ (Ratus tamen) dic caeterorum qui caput

Coenobiarcha Pice viuis, num tibi

Haec grata lucis aura? N. Testor sic Poli

Orbisque Patrem, conscium mentis Deum,

Ingrata longos vita suspirat dies,

≤line=1125≥ Tardosque soles: gratior mortis rigor

Exsoluit artus, atque iners tumulo cauo

Deponit altae mentis onus; haec sors, mea

Si fata beet, vt sanguinem moriens Deo

Lacerumque corpus offeram. COR. Viuum Deo

≤line=1130≥ Seruabis illud Pice, si patriae memor

Tuique, Romanam negaueris fidem:

Nega fidem. Nic. P. Viuamne? C. Viues, & simul

Comitique patriaeque eris laetis nouus

Amicus annis, sortè liberâ, potens.

≤line=1135≥ NIC. Quid ergo? vitae vinceret caelos amor?

Ergon’ fugacis blandulum vitae diem

Incertus aeui sequar, & hanc Christi fidem

Certissimam, quam Roma gentium parens

Largitur orbi denegabo? non ita,

≤folio=E5≥

≤page=74≥

≤line=1140≥ Non ita caducum lucis abeuntis diem

Depereo; non ita labiles curro vias,

Et maior igneum vigor animum mouet

Aeternitatis candidatus aureae,

Caelosque lambens impetu linquit suo

≤line=1145≥ Mortale quicquid Luna concludit globo.

Fidem negem? vestra illa Daemonum sequar

Commenta demens? Potius (haud quicquam moror

Caelumque testor) nostra vorticibus suis

Inuoluat Orcus membra; quin potius traham

≤line=1150≥ Ardente cunctos Manium linguâ focos.

L. Insane gratum respuis lucis diem?

O ô Furor! COR. Potius tibi dum sors sinit

Sapias miser, sors seruis, dura ah nimis,

Inuoluit, incautos, & impendens tibi

≤line=1155≥ Mors stringit armatam impetu rapido manum.

N. Timeamne mortem? Turba terrigenum fugax

Aetate quae denascitur semper suâ,

Fugitque solem cùm videt solis diem,

Haec vna lex est omnium, mori semel.

≤line=1160≥ Fugiamne solus? & meae iam messis est

Matura vitae; prouocant anni graues

Graduque tardo deserunt molis luem

Quam iure tellus mater exigit suo.

Et cum semel calcanda sit viâ mortis, hanc

≤page=75≥

≤line=1165≥ Signabo gaudens tramite cruoris mei,

Christi secutor legis antiquae cliens.

D. Sero nimis has optabis auras, & tuam

Damnabis insipientiam, cum iam tibi

Districta vincla pendulo claudent diem.

≤line=1170≥ Satis ille. L. Sapiat alter, & melius suos

Expendat annos; O nimis, patiens nimis

Seueritas! AND. Quid ergo nunc paratior

Illum negabis monte Tarpeio sedens

Qui ius, qui ritum gentibus cunctis tonat!

≤line=1175≥ Fidem negabis? surget hinc primum tibi

Armata libertas, & arduum grauis

Hinc seruitutis dominus excuties iugum.

L. Et iamne sumptis pellitur bellis fides?

Rebellio nec praua Regium decus

≤line=1180≥ Inuadit (O miseri nepotes! Heu dolor!

Aetas auorum, quam simul clausit suis

Hanc vestra liquent posterior aetas fidem,

Moriens sepulchris! Degener non sic meos

Imiter auos; non si securis iam mihi

≤line=1185≥ Rubicunda sanguine colla consperso secet,

Aut flamma corpus deuorans reddat suo

Cineri peremptum. Gloria est mori Deo

Decusque testari suae patriae fidem

Cum mors vocat. AN. Testaberis patriae fidem

≤line=1190≥ Seruando vitam: quis timor animum liget

Romae parentem si neges? Errans fuit

≤page=76≥

Aetas auorum, quam suis tenuit vetus

Superstitio dolis, & ille trux noui

Mundi tyrannus, pressa quo rupes tonat

≤line=1195≥ Tarpeia Romae: melior at fulsit dies,

Et celsus aethere Batauos vidit Tonans,

Fauitque seruitutis vt durae iugum

Ceruice tandem libera deponerent.

LEON. Nyn sic meis aspiret omnipotens poli

≤line=1200≥ Votis Monarcha, quantus error nunc tamen

Caliginosae mentis inuoluit vias?

Sic vestra iactitat insolens passim phalanx.

Et liberam mortalibus cunctis fidem,

Cogique nec debere quenquam; cur mihi

≤line=1205≥ Neganda nunc ergo fides, etiam meâ

Reclamitante conscientiâ? fidem

Tenui hactenus, seruabo quoque moriens fidem.

Quin immò mentem tanta si rabies premit,

En adsumus, certate: sic ratio fidem

≤line=1210≥ Probabit, & victoribus dabimus manum,

Vel legis agnoscetis antiquae decus.

BR. Sic fiat. LV. Ergo dum sedemus, huc citò

Certate, victa puniatur vt fides,

Aut sapiat illam quisquis hactenus tenet.

≤page=77≥

Disputant Ministri haeretici cum Catholicis.

≤line=1215≥ LEON. Codicibus vtendum sacris. COR. Vt vt lubet,

Et en paratos seu Latino, seu cupis

Sermone nostro. NIC. Maior additur fides

Semper Latinis, quos vetus sinceritas

Errore purgat. LEO. Ergo quae tandem fidem

≤line=1220≥ Authoritas, quae pondus hic ratio dabit?

AND. Haec vna nostri certa sermonis fides

Ratumque pondus, quod Deus scriptum viris

Verbum reliquit. LEON. Illud an Verbum Dei

Credis quod esse dicitur? AN. Credo, vetus

≤line=1225≥ Nouusque codex maximi est Verbum Dei.

LEON. Sed vnde doctus asseris? vel quo tua

Hoc secta signo credidit Verbum Dei?

NiC. Imò recepit codices varios fides,

Quis singulorum pandit authores tibi?

≤line=1230≥ AND. Non hoc, sacro probare sed verbo fidem

Mens certa nobis, tolle sermones tuos.

DV. Tremiscis ergo? nunquid haeres? quin loqui

Istisque tandem ferre responsum paras?

≤page=78≥

Quo traditum Doctore Verbum non sciunt

≤line=1235≥ Fidei Ministri? A. Scimus equidem, sed suo

Argutias de more contorquent nouas

Vt solis addant lumini tenebras: nec his

Mens dubia nutat, fraudibus sed agant tamen

Tacitis dolosi, nostra credat vt fides

≤line=1240≥ Sacrum dedisse gentibus Verbum Papam

Latij Monarcham. Tanta peruersos trahit

Poena sceleris, fallereque gaudent si queant.

LEON. Certare si lubet tamen verbi prius

Dominum sciamus. BR. Istud est certum nimis,

≤line=1245≥ Nec vera patitur amplius dubium fides.

Sed ille quis tandem Quiritum Pontifex

Regum caput? COR. Num solus haud satis est Tonans

Vt aequa mundo iura reddat? NiC. est satis:

Vicario sed honore iungat cum sibi

≤line=1250≥ Famulum Deus, quis nollet? hinc cur non quoque

Reges fugamus, ille Moderator poli

Froenare terras solus omnes cum queat?

AND. An ergo maximi velut mundi Tonans

Gentes gubernat? Cui potestas haec data?

≤line=1255≥ L. Nec maxima potestas, nec est mundi Tonans.

Sed munere dato dirigit, proprio sibi

≤page=79≥

Quod vendicat qui Rector & caput est. AN. Quis est?

LEO. Christus, AND. Quid ergo aliud nouum asseris caput?

LEO. Nec enim sibi Vicarium Reges negant.

≤line=1260≥ Est Pontifex Rector caputque sub Deo.

A. Vt ergo virtus lausque Christi sit memor?

Prô prô pudor! sic perfidi Christum colunt;

LEO. Quin imò maior, vendicat quando sibi

Hunc quoque ministrum. AN. Nunquid hoc Mundus petit?

≤line=1265≥ L. Sic est, caput domus habet, & regio Ducem

Regem sequuntur astra Solem, cur suo

Capite careret Orbis & populus Dei?

Domiti triumphator Erebi coelos super

Christus recessit, nec hominum praesens adest.

≤line=1270≥ Oculis homo, parto tamen populo Ducem

Statuit, suum quem crederent cuncti caput.

Et hunc benignus ipse spiritu regit

Addensque robur efficit moli parem.

Non si solutos Manium Pluto greges

≤line=1275≥ Educat, aut rebellium rabies Ducum

Insana Martis arma distringat manu,

Euincet Orbis hoc caput: frendat furor;

Haec vna petra sustinet populum Dei.

Premitur quidem, non opprimitur vnquum tamen.

≤page=80≥

≤line=1280≥ AND: Quis hos ferat loquacibus tumidos dolis?

Cruces, cruces. COR. Suspendium nunquid sibi

Quaerunt? Citò, citò pendeant. BR. Meritos nimis

Laqueos morantur. LV. Sentient serò licet

Errore fingant quam sibi vano caput.

≤line=1285≥ Non ille Pontifex, nec ille quem suis

Manibus creant, hinc liberos faciet Deus.

NIC. Nullum creamus nos Deum. CORN. Colitis tamen

Cererem rotundam, dicitis quoque hanc Deum.

NIC. Non est Ceres Deus, latet specie tamen

≤line=1290≥ Deus sub istâ quam Sacerdos consecrat.

COR. Ergon’ Sacerdos sub Cerere ponit Deum?

Blaspheme quid spurcâ ebrius lingua vomis?

NIC. Verbo Sacerdos ponit, & sua Deus

Virtute firmat. COR. Posset istud num Deus?

≤line=1295≥ NIC. Verbo Tonantes qui polos & maximi

Theatra mundi finxit, hoc etiam potest.

COR. Nil cernis: an forsan oculum fallit dies?

AND. Deumne dicam fecerit mea quod manus

Semperque cernam? NIC. Plus facere potest Deus

≤page=81≥

≤line=1300≥ Videre quàm qui corporis molem trahens

Respirat aurae labilem nostrae diem.

LEON. Paruas videmus Syderum caeli faces

Ingentiores credimus: quid ni putes

Hic quoque subesse numen, hoc quando suo

≤line=1305≥ Firmauit orbis testimonio Deus?

O vana mens, quae paruulo (prô prô pudor!)

Metitur Omnipotentis ingenio manum?

Dixit Deus; dubitas? facere solus potest;

Quid haesitas? tibi ferculum sese dedit

≤line=1310≥ Quid respuis? minatur exitium tibi

Si mente sumas sordidâ, nondum times?

O ó furor! Sed quantus excaecas viros!

D. Insane cur nondum sapis? iam iam dolor

Mihi corda pulsat, lingua quod tua sit modo

≤line=1315≥ Peritura ferro. A. Sapere cum nolunt, Cruces

Cruces ferant. C. Laqueusque spiritum premat,

Et pendulis exhaustus ora deuoret

Periura coruus. L. Pendeant, odi moras.

N. Mors grata pro Christo pati quando licet.

≤line=1320≥ LE.Vt vt volos saeuire perge; sic mori

Placet, negandam nullus hic tenet fidem

L. I claude carcere Miles impium genus:

Dabit haec mihi nox orta consilium necis.

≤folio=F≥

≤page=82≥

## SCENA IV.

Chorus Gorcomianorum, Lunnius, Brederodius, N. Pici Fratres,
Duuenuordius, Omal.

≤line=1325≥ CHO. Eamus illum forsitan

Nostrae mouebunt lachrymae

Non dura cautes, non draco

Cruore fuso vescitur.

LVM. Quis strepitus aures verberat? quis hic suis

≤line=1330≥ Deturpat ora lachrymis gemitum ciens?

**CHOR. O Magne Batauûm Rector, hostium metus.**

Qui iura vitae reddere & mortis simul

Potes labores. Euge non semper Tonans

Moles laborat, flammeas quando Poli

≤line=1335≥ Delicta nostra gemmeas pulsant domos:

Sed puriori saepius mitis die

Inuasit ora poenitens, quando dolor

Vultu remisso supplices audit preces.

Miserere Magne Rector, & clementiam

≤line=1340≥ Imitare Caeli: solue quos carcer suis

≤page=83≥

Claudit sub vmbris; mitis exaudi preces.

LVM. Quid misera turba lachrymis foedas diem?

Quid postulas, & vnde mihi? CH. Gorcomio

Venimus; & coactus huc egit dolor,

≤line=1345≥ Dolor loquentis occupans oris vias

Animumque, lacrymas & heu lacrymas vide,

Miserere Lumni, carceris laxa fores.

LV. Soluam scelestos? CH. Redde lachrymis vires,

Lachrymis rogamus, supplicique pedes tuos

≤line=1350≥ Veneramur ore: Parce, lachrymas vide.

LVM. Procul hinc scelesta turba, tolle istas preces.

CR. Miserere LV. Quid adhuc murmuras, procul hinc procul,

Depelle Miles. Perduelles hos meis

Soluam catenis? O furor! non sic mihi

≤line=1355≥ Pertundis altas pectoris frustra fores.

F. At redde Magne, fratribus fratrem, Comes.

LVM.Qui vos & vnde? FRA. Venimus Gercomio

Fratres Pici, quem carcer obseruat tuus

Pretium parati fratris in pretium dare.

≤line=1360≥ L. Non vita sic rebellibus pretio datur.

≤folio=F2≥

≤page=84≥

Aut morte dura Manium subeant lacus

Cruore turpes, aut Quiritum quem colunt

Negent parentem. FR. Sed tamen pretium cape.

Fors cùm solutus vixerit, Patriae fidem

≤line=1365≥ Sequetur, & periculi tanti memor

Volet quietem quam negata dat fides.

BR. Sic sapere deberet, sed illa gens nequit

Incommodo sapere suo, donec necis

Moriens labores intrat. L. hoc iuro caput

≤line=1370≥ Tardae dolores mentis horrendos ferent.

FR. Per illa Batauae gentis & patriae precor

Secunda fata, per remotos iam metus,

Regalis imperij, per hanc detram tuam,

Per si quid animi vulnus hoc lachrymis potest,

≤line=1375≥ Precamur ambo redde fratrem fratribus.

Aut si dolori denegas istud pio,

Liceat loqui, tentabimus animum viri,

Victusque nostram forsit an capiat fidem.

DVVEN. Pia cura fratres, vestra, sed fratris nimis

≤line=1380≥ Animus superbus, fata dum Patrio suo

Oppugnatore liberum inuidens decus.

Sed attamen concede, Lumni, quod pius

Poscit dolor, liceat loqui. BRED. Parum est loqui:

≤page=85≥

Sed impeditas vinculis teneat manus.

≤line=1385≥ L. Semper suo remittitur motu furor,

Nimiumque fata remoror. & mihi grauis

Languescit ira: sed tamen sit hoc quoque

Datum dolori, quod petunt, liceat loqui.

I mox & atri carceris laxa fores,

≤line=1390≥ Praefecte, fratrem redde fratribus, volo.

Sed aetheris Regina noctis vbi vias

Scandet, tenebras aduehens Orbi nouas

Iterum reuinctus carceris caecas nigri

Repetat cauernas. Haec voluntas est mea.

≤line=1395≥ OM. Solumne reddam. L. Sic volo, solum, & tuâ

Quem liberabis interim claudes domo.



## SCENA V.

Omalius, N. Picus. Hieronymus, Hezius.

OM. Huc Pice, linque carcerem, donat Comes

Te fratribus per alta donec nox iuga

Deducat vmbras, & stygijs repetat sopor

≤line=1400≥ Ab amne terras. HIE. Sic clientes nos Pater

≤folio=F3≥

≤page=86≥

Tuos relinques? Sic seuerae dum necis

Certamen instat deseres gnatos tuos?

NIC. Ecquis vocat? OM. Gorcomij fratres tui.

HEZ. O nos relictos! abstrahent hi te suo

≤line=1405≥ Amore fratres, noster hic solus labor

Sudabit inter mortis vrgentis metus.

NIC. Non ita relinquam. HIE. Vincet amor. & suo

Vel aere fratres, vel laboribus, necis

Soluent periclis: ibimus soli necem.

≤line=1410≥ Et saeuientis dura passuri manus

Funera: quid heu Pater relinques heu tuos?

NIC. Nunquam relinquam: testor aeternum Poli

Terraeque Numen, testor ordinem mihi

Vobisque sacrum, si mihi per me licet,

≤line=1415≥ Nunquam relinquam, dura sed primus necis

Intrabo fata; liberos aut vos simul

Habebo liber: sit fides rata haec mea.

Sed ibo fratres alloquar. HEZ. Salue Pater.

≤page=87≥

## SCENA VI.

Nicolaus Picus, Fratres Pici.

NIC. Saluete Fratres. FRAT. Quantus heu pro te dolor.

≤line=1420≥ Heu quanta cura vexat! Ergo sic pati

Infamis atra fata mortis mens adhuc

Immota tibi? non hoc genus, non patrios

Amas honores? NIC. Nulla mors fortes mouet,

Et vincit aeternae salutis hanc amor.

≤line=1425≥ FR. Ama salutem, libera te cùm potes,

Linquenda tibi tantum fides: dubitas? age

Quicquid voles, quicquid requires, hoc tibi

Dabimus parati, linque tollendam fidem,

Haec vna vitae cum tibi restet via.

≤line=1430≥ NIC. Deumne linquam? FR. Non Deum, linquas fidem,

Illumque quem nimium sequi Papam cupis.

N. Sic deseram simul Deum: fidem Deus

Ecclesiaeque Praesidem Papam dedit.

Quid vultis ergo! magnus est vester quidem

≤folio=F4≥

≤page=88≥

≤line=1435≥ Fateorque Fratres, amor: at aetheris sacrum

Testor Monarcham, potius ardentes ferar

Moriens in ignes, quam negata sit fides,

Illumque veneror quem sequi teneor Papam.

FR. Sic stulta tollit vanitas mentis diem.

≤line=1440≥ Morine pro Papa cupis? Sed quid precor

Cum saucio te pendulum collo sciet

Tandem remittet? Sanguinem nunquid suam

Pro te rependet, fata vel durae necis

Subire cupiet improbus? N. Frustra dolos

≤line=1445≥ Nectitis, & istis celsa nescit flatibus

Pietas moueri. FR. Dedecus nunquid tua

Infame genti ferre mens suadet tibi?

N. Laus gentis illa, morte si dura fidem

Testatus orbis occupem supera decus

≤line=1450≥ FR. Sed cur mori cupis? N. Patria me vult mori.

FR. Agnosce Patriae fidem, vitam dabit.

N. Haec vita morte durior quauis mihi est.

Agnosco coeli Numen, hinc vitam peto.

FR. Age per paternos deprecor Manes, per has

≤line=1455≥ Lachrymas, & altus qui graui mentem dolor

Moerore turbat, per tuam Frater fidem,

Simula fidem. NIC. Simulare me prohibet fides.

≤page=89≥

FR. Vel donec ille cesset impetus Ducis

Irasque ponat; crede quicquid autumas,

≤line=1460≥ Sed conde clauso corde paulisper fidem.

Nil fratribus pro te dabis? N. quantum queo,

Cessate Fratres, lachrymis maior Deus

& charior quam vita mollis est salus.

FR. Hoc ergo, proximas subi Frater domos,

≤line=1465≥ Et cruda dum te languidum laedit fames

Resume coenam. NIc. Nil moror, Fratres, sequar.

**CHORVS**

Militum Batauorum.

ERgo libertas Batauûm timores

Vicit, & victum pepulit tyrannum.

Ergo iam vasti domitor profundi

≤line=1470≥ Et suas regnans equitat per vndas

Aereâ magnus Batauus carina.

Ite iam Reges via nulla Pontum

Pandit, & ventis pelago fugatis

Languidas inter Batauus procellas

≤line=1475≥ Solus hostili mouet arma Marte

Solus Ibero

≤folio=F5≥

≤page=90≥

Ecquid extremi populator Indi

Austriae magnum iubar ô Philippe

Solis Eoi populos fatigas?

Iam tuos solus Batauus labores

≤line=1480≥ Franget, & longas numerare clades

Saeculo crescens dabit insolenti.

Quotquot audaces fragili carina

Auster Eoos pepulit sub ortus,

Quotquot ardentes Arabum per oras

≤line=1485≥ Detinet Turcae pauor inquieti

Huc voca, certi manet hora Fati

Sorsque Regales apices relinquit

Conscia motus.

Haec equidem sors prima mali, seclique tremendi

≤line=1490≥ Principium; sed foeta nigris mox moribus aetas

Parturiet sub luce nefas: bella aspera bella.

Nec tantum: campusque rubens, saeuique penates

Ire dabunt plenis immania crimina velis.

Quantus erit Batauus? mundi miracula Reges

≤line=1495≥ Nesciet, & superum sacros inuertet honores

Rex sibi, sydereasque, immutans dogmate leges

Inuento. Quis adhuc calidas Busiridis aras,

Aut Phalaris tauros clausi tormenta doloris

≤page=91≥

Obstupeat? sceleri, cedit scelus, & noua vincit

≤line=1500≥ Aetas saecla Patrum. Quicquid male credidit olim

Posteriora nepos consumens secula credet.

Haec tua Bataue est gloria, cunctos

Vincere, vinci nec scelere tuo

Quod formidant alij, famam

≤line=1505≥ Batauo generat; quodque scelestum est,

Maxima Batauo gloria surgit.

Sic Roma tibi cedit, Regum

Sic ille potens terror Iberus

Implens fines Solis vtrosque

≤line=1510≥ Frangere solos Batauos nescit.

Nunc ô potentes maximi Reges soli

Qui proximum victricibus spatium maris

Ratibus tenetis, Agite iam Batauia

Vestros honores aequat, & leges sibi

≤line=1515≥ Libera Deumque ponit. Angle suspice,

Suspicite vos Germaniae magnae Duces,

Et quisquis Hispano inuidens, nimiam tuis

Potentiam regionibus forsan times.

Huc arma ferte; sola dum Batauia

≤line=1520≥ Domino resistit, caeteris pacem parit;

Et quisquis hanc iuuat, simul sese iuuat.

≤page=92≥

## ACTVS IV. SCENA I.

Inquisitio Haeretica.

ADhuc ne flammas hactenus rabido furor.

Dolore surgens clausit? O nimium leues

Vltoris ignes!O sacerrimi moras

≤line=1525≥ Sceleris, & ignaui dolores vindicis!

Nondum scelestum terra sanguinem bibens

Rubuit, & elisis sub aëre faucibus

Tonuit Polus? nondum triumphat Haeresis

Batauûm per oras exulem calcans fidem?

≤line=1530≥ O Roma, Roma, serius equidem, tamen

Gemitum dabis; nunc collibus septem tuis

Incute sonum; nunc fluminis sacros tui

Attolle fluctus, & tibi lachrymas bibe.

O Roma Roma poteris; Hispanos parum est

≤line=1535≥ Fugasse fasces: Regium graue si iugum.

Tua grauior Roma Batauis Fides fuit.

Ignosce Roma, vincitur fides tua,

Et sumpta pellunt hanc per arma patrio

Superbientes aequore Bataui. Huc age

≤line=1540≥ Tarpeia sacri uerticis quando iuga

≤folio=F6≥

≤page=93≥

Conscendis, & magni per Insulas maris

Excelsa vultus figis aspiciens tuae

Ditionis Orbem, parta regna sanguine,

Batauiam ne respice amplius, tua

≤line=1545≥ lam froena calcat, nec pati nomen potest,

Tu quoque Philippe Magne domitor & Parens

Telluris audi; Roma Batauis te tuis,

Formauit hostem, dum Latia Fides tuo

Accrescìt imperio, nec Haeresis suo

≤line=1550≥ Serpit veneno. Scilicet Batauis Iber

Amicus esset, nî foret qui nunc Iber

Romanus idem. Sed moror, quo quo moror!

Regina Noctis, magna languidi parens

Soporis. Euge dum tuo sub sydere

≤line=1555≥ Nefas paratur, conde flammatos poli

Micantis ignes; Luce maior mox dabis

Quod ingemiscens Roma nesciet loqui.

O o dies! tremunt sepulti patria

Tellure Manes, & Nepotum saecula.

≤line=1560≥ Formidat aetas prisca Patrum. Quin Parens

Ipsa sceleris trepido scelus: victa hinc trahor,

Inuicta retrahor, Perge, perge quid times?

Resume Lumni pectus, aude quod dies

Elatus vndis audeat nunquam suis

≤line=1565≥ Aperire flammis: Surge, linque pocula

≤page=94≥

Pocula cruoris, & nouas epulas dabis

Furente dextra, iam tibi sceleris tui

Appropero causam. Soluit en Gorcomio

Laxare qui dum carceris mandat fores

≤line=1570≥ Furoris iras laxat, & rumpens moras,

Seueritatis impetus armat simul,

Clauumque menti detrahit. Sic sic decet

Vt per bonum surgat scelus. Procul hinc procul

Pietas abi; Clementia hunc fugias locum;

≤line=1575≥ Tyrannis vna regnat, & sceleri suo

Vix sufficit, dum mortui nondum sitim

Satiant dolores, & cadauerum ferox

Exscindit vmbras. I, relinque iam diem

Lumni, nefandum Nox scelus aperit tibi.

## SCENA II.

Lumnius, Duuenuordius, Brederodius, Nuncius, Omalius.

≤line=1580≥ LVM. Iam luce pulsâ multus igniuomos Polus

Accendit orbes, aureasque inter vias

Nox astra prodens Solis auratum iubar

Detraxit orbi. Nocte cessat impetus.

≤page=95≥

Et ira froenum patitur in lucem suos

≤line=1585≥ Ab amne donec efferat Titan equos

Mundi serenans arua. Nescio tamen

Lymphata vino corda pulsat impetus

Et frena nescit mens pati, voluens suo

Dolore fatum: pectus ebrium salit

≤line=1590≥ Mixtoque nostrum turbat accensus furor

Pallore vultum D. Sic solet nostrae Comes

Lux alta mentis fugere corporis luem

Quandoque, nescit carcere includi suo

Corpusque calcans saepè contendit Poli

≤line=1595≥ Videre spatia; dumque metas transilit

Suum lacessit impetu corpus nouo.

B. Turbata nescit mens quietem, nec capit

Animi dolores, debitas versat gregi

Poenas scelesto Patriae vindex suae;

≤line=1600≥ Multoque coenae plena vino temperat

Vix motibus: Sed attamen froena nouas

Paulisper iras, donec in terras iubar

Phoebus reducat: interim liget sopor

Agitata metu corda ne forsan furens

≤line=1605≥ Sub nocte caecâ concites plebi metus.

LO conscias noctis moras! O ó diem!

B. Sed en quis vrbem concito subit pede

Cursuque anhelat? L. Vnde nostris aduena

Appellis oris? cura quae celerem trahit?

≤page=96≥

≤line=1610≥ NVN. Gorcomio festinus aduento, Comes,

Vrgetque gressus cura quae tangit tuas

Inuicte cures. LVM. Fare quid portas noui?

B. Dic quae tuae fides viae? NVM. Certa est fides

Quam mihi Marinus arcis Arbiter facit

≤line=1615≥ Domnusque mandat tutus vt pergam vias.

B. Dominus? quid ergo cespitum fossor miser,

Et baiulus tam subito Dominus? LVM. O caput,

Caput insolens! DV. Num forsan arcem iam sibi

Gorcomiumque vendicat meritis suis?

≤line=1620≥ LVM. Aliudne portas? NVN. Voce concedas Comes

Vt liberâ tecum loquar. Magnae iubet

Batauiae moderator Auriacus, suum

Quem vindicem tyrannidis cuncti colunt,

Vt vinculis quos carcer adstrictos suis

≤line=1625≥ Claudit sub vmbris liberi patrios petant

Iterum penates. LVM. Liberi patrios petant

Iterum penates? iussa quis ponit mihi

Patriamque prodens perduelles liberat?

NV. Haec iussa sancti sunt Senatus ô Comes

≤line=1630≥ Simulque vota. Nuper Auriaci Ducis

Nostras ad vrbes nuncio rumor nouo

≤page=97≥

Mandata certus pertulit, quae Praesides

Videre latis explicat a paginis

Vt quotquot atris carcer in tenebris premit

≤line=1635≥ Et vincla stringunt, seu sacerdotes sacros,

Electa seu quos separat mundo salus,

Vinclis soluti proprios petant lares.

Nec hoc iniquum. Clauserat quotquot sua

Marinus arce pollicitus vltrò fidem,

≤line=1640≥ Vitamque cunctis, sancta singulos beat

Integritas, & vita culpari nequit

Illos amauit ciuitas nuper suos

Coluitque iustos, innocentes nunc petit

Iurata quos seruare deberet fides.

≤line=1645≥ LV. Quo quo furor? quid ira spiritus tuos

Nondum resumis? sentient (ô ô moras!)

Insana capita, perduelles sentient

Quam foeda mortis fata praesidis traham.

Parcamne captis? Astra (si surdo Deus

≤line=1650≥ Audiat olympo) testor has noctis faces

Quas inter orbes igneo premitis foco.

Te iuro Magne noctium Pluto Pater,

Immane Ditis Numen, & scelerum Deus;

Illa Illa Pontificis sequax latij cohors

≤line=1655≥ Mundique pestis, saucio vitam vomet

Guttere, nec vllus eripiet vnquam Deus.

NV. Immo remitte spiritus, Comes, tuos;

≤folio=G≥

≤page=98≥

Parce potius, totas per vrbis iam vias

It clamor, & plebs concita repetit suos

≤line=1660≥ Templi Ministros: Curiam longo tenent

Ordine senes, & sexus alter lachrymas

Vbique magno fundit vlulatu gemens.

Pax nulla, saeuit vndique studijs furor

Discordibus, debere seruari datam

≤line=1665≥ Clamant fidem, seueritatis & Duces

Sequi recusant. Multus est Patriae timor,

Et parta nuper fluctuat Pacis quies.

Ignosce, te senatus & ciues boni,

Te ciuitas & omnium lachrymae rogant.

≤line=1670≥ Patria rogat. LVM. Sic ergo nullus hic tuos

Hornane Manes vindicabit? tu quoque

Illustris Egmondane nullos audies

Cruoris extitisse vindices tui?

O ô scelus! Sic Belgicos rabie noua

≤line=1675≥ Albanus olim sustulit proceres furor,

Et nullus vltor mortuos cineres Ducum

Venerabitur? Praefecte, tolle iam moras,

Laxa fores, & gutturis laqueo viam

Occlude cunctis. D. Prohibet Auriacus tibi.

≤line=1680≥ LVM. Quis ille? Nassouius meis forsan volet

Dare iura votis, solus & Patriam manu

Froenabit? an non vltor, & vindex fui

≤page=99≥

Qui primus armis ferreum Regis iugum,

Tyrannisque iura reppuli? & hunc tamen

≤line=1685≥ Pauidus vererer? O furor, furor, furor

Alium timeres? D. Sed fides captis data est.

Hanc Auriacus seruare captiuis cupit.

BR. Non hostibus seruanda nostris est fides.

D. Quaerenda sed tranquillitas patriae tamen.

≤line=1090≥ BR. Tranquillitatis haec via est, quotquot fidem

Seruant Quiritum, nec nouam Patriae fidem

Colunt rebelles, morte inaudita cadant,

Pereant. LVM. Peribunt, testor hunc quisquis Deus

Orbem gubernat, nullus imperium mihi

≤line=1095≥ Aut iura ponet: Regium pati iugum

Si mentis ardor nescit, haud poterit tua

Perferre iussa Auriace. Quid? Dominum colam?

Verearne iussa? spumeis potius vadis

Iungatur Oceanus Polo, potiusque onus

≤line=1100≥ Deponat Athlas, & ruina machinam

Inuoluat orbis. I celer peragas cito

Praefecte longas, heu nimis nimis neces

Districta collo chorda vitalis vias

Abrumpat aurae. O noctis vmbra Lumnium

≤line=1105≥ Testare, nescit ille maiorem pati

Batauûmque froenat summus Arbiter plagas.

Peragas necem Praefecte OM. Peragam nec mora

≤page=100≥

LVM. I, rumpe, lacera, tolle vitam, mortuos

Discinde, donec trux cruorem respuat

≤line=1110≥ Seueritas, lassumque vincatur scelus.

Quid ago? cito, cito, nescio, nescio, moras.

## SCENA III.

Omalius, Milites, Captiui.

OM. Cito, Milites, pars carceris laxet fores,

Pars aedibus rapere alterum certet meis.

Labor omnium properare mortem, currite

≤line=1115≥ MIL. Quaeremus illum quem pij fratres suo

Sermone tentant. Carceris sed nos fores

Laxabimus. Agite mortis illuxit dies,

Dies tremenda, nox licet mundum tegat

Subuecta bigis. LE. O dies grata, ô dies!

≤line=1120≥ Ergon’ cruore sanguinem nostro tuum

Testabimur Mundi Redemptor & Parens?

MIL. En liberum qui vinculis collum suis

Extulerat. OM. Hunc primum necet laqueus tamen.

Nudate colla, vestis in partes eat

≤line=1125≥ NIC. Tyranne perge, nulla teneat te mora.

≤page=101≥

Ergon’ subire fata decreuit furor?

O grata fata! grata mors! ô ô dies,

Dies amica? Nunquid ergo tam nouas

Spiritus in auras euolabit; & lares

≤line=1130≥ Rursum paternos Aetheris magni cliens

Inuiset? Euge grata Coelitibus cohors,

Gandete Fratres, mortis aeternos dabunt

Haec fata Coelos, & breuis totum dolor

Pariet Olympum. Filij, Fratres mei;

≤line=1135≥ O quanta laus? Sequimur magistrum, Christus hanc

Largo viam cruore tinxit fortibus

Nunc ite fortibus animis, laurum Polus

ostendit, & sanguine fides nostro rubens

Aequabit astris spiritus. Ibo prior,

≤line=1140≥ Valete Fratres, me mori primum decet.

MIL. Euomuit animam, spiritus fugit diem

Pressisque muta mordet ora dentibus.

LEO. Superûm Monarcha Christi saeculi parens

Authorque coeli, paululum terris tuos

≤line=1145≥ Defige vultus; sanguinem & vitae diem

Damus, Euge famulis robur inspira tuis.

Moriemur omnes: Parce, parce sed tamen;

Ignosce plebi, sanguine hoc surgat fides;

Gorcomium vale, vale Gorcomium.

≤folio=G3≥

≤page=102≥

≤line=1150≥ MILIT. Et adhuc fatigas aethora precibus tuis?

Quin nos rogas? Sodalis ecce iam tuus

Vt ora vertit? POP. Hunc, sequi, sequi volo

Agedum Tyranne, tolle, quem inuides diem,

Satia furorem, nullus hunc animum timor

≤line=1155≥ Euincit, & maior triumphus hac nece est

Quem sanguinis testis mei Fides dabit.

Quaecunque restat, dura mihi restat dies,

Et vita tristis, quae suum amplius nequit

Seruare lumen luminis auida gloriae.

≤line=1160≥ HIE. Quid cerno? quo rapior nec amplus capit

Mens rapta vitam? corpus hoc, nil iam moror

Abrumpe miles. Magne Terrarum Deus

Ecquos in amplexus vocas? aut quae mihi

Noua serta monstras? O diem, vitae diem!

≤line=1165≥ Tu virgo Mater arduum Coeli decus:

Tu Magne Dux Apostolorum: tu tuis

Francisce da Pater robur. MIL. Nunquid Deum

Relinquis, & Numen tibi fingis nouum?

HIE. Tyranne, stygius dictat hoc Verbum furor,

≤line=1170≥ Non ipse faris; nil moror, furias tamen.

≤page=103≥

HEZ. Adhucne viuo? MIL. Longior dabitur quoque

Tibi vita si fidem neges: nega fidem.

HEZ. Adhucne tentas? sed satis, socios sequar.

Da Christe robur, ecce sanguinem libens,

≤line=1175≥ Et vita quicquid parua concludit, fero:

Nunc ô Batauia spiritus rabidos preme,

Et funere satiata nostro dum licet

Agnosce coelum; respice Patriam tuam,

Recipe fidem tuam. Patria vale, vale.

≤line=1180≥ Saluete magni Coelites: Age mens, age

Certamen intra, gloriam victrix feres.

## SCENA IV.

Omalius, Milites.

OM. Ergo peractum est: victa iam recubat Fides

Cruoribusque mersa fluctuat suis.

Adhucne spirant? Miles explora necem,

≤line=1185≥ Lacera necem, satia furorem, quicquid est

Euerte, sentiat quoque cadauer necem.

MIL. En vt iacent? vt pallidam miseri nigris

≤folio=G4≥

≤page=104≥

Hausêre mortem vultibus? mordent solum.

Huc huc sub antris quotquot Acherontus Canes

≤line=1190≥ Ventre vacuo pascuntur vmbris, huc, volent,

Haec membra lacerent. Milites nondum furor

Remisit iras, saeuiamus O sacrae

Pestes, & atra temporis nostri lues.

Vt nunc tacent? vt nunc in Orci flammeis

≤line=1195≥ Vlulant caminis? serò, sed serò nimis.

Iacete pestes, ite perfidi Canes,

Laceremus ora, quaeque vestis hos tegit

Rumpatur, & laceris recumbant vultibus

Rimetur ipsas pectoris foedi vias,

≤line=1200≥ Fratrumque ventrem: sic nouus crescat furor,

Cadauerumque sentiant moles manum.

OM. Sat Miles, Euge surgit oceano dies,

Fugatque noctem Phoebus Aurora duce;

Huc miles vrbem repete, victa est iam fides.

≤page=105≥

**CHORVS**

Haeresum, vbi etiam Inquisitio.

≤line=1205≥ HAER. Turpiter Olympi Rector, & pondus Poli

Nesciuit olim ferre patrem; quis mihi

loue maior extas Bataue? deturbas louem

Seu quem micanti stipat Amplexu Polus

Coeli Monarcham: terminis seu quem suis

≤line=1210≥ Sol claudit exoriens & occasum petens

Mundi Monarcham. Etiamne tertium Iouem?

Nostrumque Numen euocatum Tartaro?

Vincere sed nos Batauus nescit

Vincere nisi se Batauus norit.

≤line=1215≥ Alios vincit, vincitur ipse.

Sors ea misera est, decuitque tamen

Vt vindicaret mors doles;

Et quod nequiret fraudibus

Sparso probaret sanguine.

≤line=1220≥ Equidem dolos Superat fides,

Cruore sed deuincitur:

≤folio=G5≥

≤page=106≥

Vtrumque nascens Haeresis,

Et portat & retinet simul.

IN. Ergo Fides, Romana Fides praelusimus? Ibis

≤line=1225≥ Ergo Fida? vici, Bataue huc applaude, peregi.

Haeresis ergo rata est? huc huc gaudete sorores

Batauiam, Batauiam

Tenetis, & gemitum suis

Incussit icta montibus

≤line=1230≥ Flens Roma perditam Fidem.

HAER. Ergone suspiras Roma superba fidem?

En iacet, & multo victa cruore silet.

Tu quoque Roma sile, iam noua Roma venit

Pontificis magni, Regis & omen habens.

≤line=1235≥ Haeresi sedem dabit, & scelestas

Possidens fraudes, procul hinc fugabit

Quotquot antiqui memores parentis

Impiâ sacros pietate Patres

Ritè requirent.

≤line=1240≥ Huc dederit Fortuna diem, sacer ille, cruoris

Principium sacri. Quid adhuc, quid quaerimus? inde

Nostra venit sedes, & se submittit amando

Iam Batauus, quaeritque breuis dum libera vita

Tempora, longa suae nectit discrimina vitae.

≤page=107≥

≤line=1245≥ Sic placet. O seri facies noua temporis! Ecquis

Nesciet insidias? quis funera nesciet? ipsa

Si simulachra gement, si Diuum flamma cremato

Surget honore vorax, si Patria quaeret alumnos?

INO. Hoc mihi restat nobile munus,

≤line=1250≥ Faueant tantum Numina Batauûm.

Vndique luctus, luctus vbique,

Lachrymisque nouis lachrymae crescent.

Me Praetores milite cincti

Dominum cingent: ibimus omnes

≤line=1255≥ Et sua nobis limina pandet

Quisquis auitos seruat honores.

Dux ipsa lares subiens tacitos

Coeco Patres carcere claudam.

Non exilio, laeuior poena est,

≤line=1260≥ Sed morte luent, vacuique bonis.

Haec fata erunt Batauiae

Vt Haereses varias licet

Gremio benigna nutriat.

Vnam pati nequeat Fidem,

≤line=1265≥ Vnam fuget tantum Fidem,

Vnam ferox plectat Fidem.

Sed scilicet sceleris amans

Nullum pati potest bonum,

Cunctum pati potest malum.

≤page=108≥

## ACTVS V. SCENA I.

Senex Gorcomianus, Chorus Gorcomianorum.

≤line=1270≥ SEN. O Diua Pietas! ô dierum maximè

Froenator, almae lucis author & parens!

Quid iam per altum vectus aureis Polum

Cernes quadrigis? Brila, quid aperiet tibi

Lumen renascens? O nefas! quis non neget

≤line=1275≥ Quod hic peractum est? O mihi lento nimis

Senecta gressu! O tarda fatis mors meis!

Cur viuo? cur vitalibus fruitur mihi

Spiramen auris, nec suo pereunt malo

Effoeta membra languidi pondus pedis?

≤line=1280≥ Heu ominosa verticis nix quae mei

Candore crines spargis & vitae notas

Adesse metam! nuper impigro mouens

Laborare gressus; cùm meum distingueret

Lanugo vultum, primus aetatis decor,

≤line=1285≥ Secura Christianus hic vestigia

Ponebat, & erat Haeresis Batauus adhuc

Ignota nostris. Nunc nefas, ô ô nefas!

Cruore mersus Christianus iam suo

≤page=109≥

Mortem cruentat, nec sua in patria locum

≤line=1290≥ Habet. O, Tyranne, quis animum furor tuum

Acerbat, aut humanitatem quae ferox

Crudelitas euicit? an vacuo putas

Fornice Polos aut nulla nubium vagas

Fulmina per oras? aut Tonantis desidem

≤line=1295≥ Contemnis iram? Viuit, ô, viuit Deus

De te polorum magne Rex, hominum Deus

Appello, si rabidos Tyrannorum premis

Vindex furores, sume flammas ô Pater

Et increpans maiore coelum fulmine

≤line=1300≥ Distringe nubem, totus ardens vt vomat

Animam Tyrannus. Tu Deus, Batauûm quoque

Deus es, & attamen tuas ridet faces

Insanientis impotens ferociae

Tyrannus, ah, ah, quid moraris ô Deus!

≤line=1305≥ CH. O lachrymae! ô periura gens! ô gens fera!

O dura cautes, Cerbere, immanis Charon!

Crudelitas, crudelitas! O ô furor!

O tortor! ô peior homine, homo simul tamen!

O triste funus! SEN. Vnde nos? aut cur recens

≤line=1310≥ Deturpat ora fletus & cruciat dolor?

**CH. Lugere nostrum est, Christiani nam sumus,**

≤page=110≥

Et heu peremptos flemus hic nostros Duces.

SEN. Communis ergo luctus, hos lachrymis quoque

Deploro nostris, & Tyranni si furor

≤line=1315≥ Concedit, arcto singulos tumulo dabo.

**CH. Admitte Comites, te sequemur, & labor**

Noster erit idem. Sed Tyrannus en venit.

## SCENA II.

Lumnius, Duuenuordius, Brederodius, Senex, Chorus.

LVM. Ergo rebellis impios vomuit Fides

Tandem cruoris praeda Phlegethonti data.

≤line=1320≥ O Belgici gaudete Manes, quos furor

Albanus atram nuper in mortem dedit.

Dum Regis audax fulmen euibrat manu,

Et seruitutis ferreum durae iugum

Malè liberis imponere populis ferox

≤line=1325≥ Laborat. O Hornane Belgicae iubar

Clarum potentis, Regij impatiens iugi,

Gaude, cruorem vindicaui iam tuum,

≤page=111≥

Ploratque mordens dentibus caesis humum

Quisquis Quiritum Numen attollens, simul

≤line=1330≥ Regale nomen coluit, & voluit pati.

Illustris Egmondane gaude, iam potens

Superos adibis vmbra coelos, dum sacrum

Sparsi cruorem Lumnius cineri tuo,

Lumnius Iberi terror & vindex tui.

≤line=1335≥ D. Et tu minaces induens Batauia

Vultus, tui Regina gaude, iam tibi est

Defensa iusto sanguine tuorum salus;

Et dignitatis vindicem tenes tuae

Quem nulla morte peior vnquam seruitus

≤line=1340≥ Curuabit imperijs Iberi, nec suo

Parcet labori Diua libertas suam

Vt ponat aedem Magna Batauiae Dea,

B. Gaude Batauia nobilis, cedit tibi

Superba septem Roma collibus sedens,

≤line=1345≥ Mundi Domina, Regum caput, victrix sui.

Gaude cruore mersa iam plorat suo,

Singultibusque languidis fidem sibi

Ingemit ademptam, seque nescit amplius

Trepidans ruinam. Nunc Bataue tandem nouos

≤line=1350≥ Attolle vultus, & tibi leges tuas

Numenque pone, dum Quirinus atque Iber

Victis gemunt furoribus ius & fidem.

≤page=112≥

LVM. Nunc sceptra sume Bataue, nunc lauru, leo

Indue iubis, & aequoris Patrij salum

≤line=1355≥ Defende victor, victor Hispani, & simul

Victor Quirini. Sed quis hic lachrymas agit?

Quae turba planctu gaudium turbat nouum?

BRE. Quid turba ploras? supplici quid vertice

Opponis ora? SEN. Redde Lumni, reddite

≤line=1360≥ Proceres cadauera; mortui, muti iacent,

Et clausa fracto guttere aufugit dies.

Per has precamur lachrymas, per vltimam

Communis horam mortis, et si quid tuum

Humanitatis pectus antiquae fouet.

≤line=1365≥ Etiam molossos terra condit, & feris

Sepulchra Tellus aperit, aut miserans graue

Saxum Colonus funeri aduoluit nouo.

Miserere Lumni, quodque post ulat dolor

Faueas dolori iustus & pius est labor

≤line=1370≥ CH. Miserere Lumni LVM. Quid misera cohors petis?

**CH. Miserere Lumni. redde quos petit dolor,**

Et funeri concede supremum decus.

LVM. Etiamne tantum terra visceribus scelus

≤page=113≥

Suis re condat? BR. Potius exundans mare

≤line=1375≥ Sorbeat, & audaces per aërem ferant

Corni, vel intra ventris exhausti Canes

Condant latebras: ipsa ferre iam nequit

Patria peremptos, pressa quos viuos tulit.

**CH. Miseremini Proceres. L. Quid amplius petis?**

≤line=1380≥ D. Habeant sepulchra, iure Tellus exigit

Quodcunque sternunt fata, nec discrimine

Benigna facta perfidos simul & bonos

Sinu recondit: nec etiam duces suis

Vnquam negarunt hostibus. L. sed hostibus

≤line=1385≥ Pretio dederunt. SE. Nos quoque pretium Comes

Dabimus parati, respice lacrymas Comes,

Iudaeus olim reddidit lacerum ferox

Christi cadauer. Redde Lumni, reddite

Proceres. CH. Per has lachrymas, per hoc si quid potest,

≤line=1390≥ Commune Numen patriae, pretium tibi

Feremus. O miserere Lumni. D. Sic petit

Lex aequa, paruis vt sepulchris, dum licet

Donemus omnes. L. Vincitur semper furor,

Semperque vincor; mortuis tumulos date.

≤line=1395≥ Sit hoc quoque lacrymis datum, interim tamen

Pretium feretis; Nos eamus, fert nouum

Lux orta gaudium, Batauiam nouam

Sine rege cernens, & suâ Dominam fide.

≤folio=H≥

≤page=114≥

## SCENA III.

Senex, Chorus, Fides Catholica.

SEN. Eamus ergo, munus vltimum pij

≤line=1400≥ Soluamus, & leuis vrna puluerem sacrum

Concludat. CH. O quis lacrymas nostris dabit

Oculis perennes? Cernite, en vitae leuis

Iam nulla restat aura, frigidus sedet

Super ora pallor, pectoris latebrae patent,

≤line=1405≥ Et decolor cruore permixto color

Recessit. O ferox Tyrannorum manus!

Spectaculum crudele! funus horridum!

O dira rabies! siccine cruoris sitis

Accendit iras? frontis abijt quo decor

≤line=1410≥ Rutilus serenae? diua quo sapientia

Sublime vitae sydus & animi decus

Fugit? dolor, dolor ôdolor! oculi cito

Date lacrymas, iterumque lacrymas date.

Heu, heu, quid heu, lacrymae quid heu, latrymae quid heu

≤line=1415≥ Cessatis? haec requirit hora lacrymas.

Dolor quid ah, dolor quid ah cessas dolor?

≤page=115≥

Omnes requirit hora planctus, & suo

Impar malo succumbit. O tristis dies!

Moriamur omnes, hic mori, libet hic mori!

≤line=1420≥ S. Iam vita nescit lumen, attamen leuem,

Si vester adsit mihi labor, tumulo dabo

Terram CH. Iuuabimus, iuuabimus, decet

Non esca sint corpora voracibus lupis,

Quorum per auras spiritus coelos tenet

≤line=1425≥ Beatitatis compos aeternum nouae

Vos virgines, dum sufficit noster labor,

Sit munus hoc vestrum vltimum, lacrymas date.

Fletus Virginum ex eodem Choro.

HEu heu lacrymae, dulces lacrymae,

Implete sinus, rorate genas.

≤line=1430≥ Heu heu faciles, ite dolores,

Pectora duris tundite manibus.

Recubant sacrae fidei Patres,

Victaque pietas plorat alumnos.

Ah ah dolor, dolor ah dolor!

≤line=1435≥ Vicit rabies coeca pudorem

Quique vel ipsi fuerant hosti

Pulsa vitae fraude decori,

Dura fracti morte recumbunt,

≤folio=H2≥

≤page=116≥

Ah ah dolor ah dolor!

≤line=1440≥ O quisquis amas fidei antiquae

Purus honorem; quisquis fraudes

Odio prauas refugis iusto.

Huc age lachrymans adde dolorem

Perijt Batauis antiqua fides.

≤line=1445≥ Ah ah dolor, dolor ah dolor!

Conditur vno pietas tumulo,

Batauumque fides, priscaque virtus;

Cernensque Deus lucis ab orbe

Batauas linquit lumine terras

≤line=1450≥ Sacrâ terras caede cruentas.

Ah ah dolor, dolor ah dolor.

SEN. O quantus infando dolore cor premit

Impetus! & heu quae moesta quatit animum mihi

Tristitia? sufficit attamen. Manes sacri

≤line=1455≥ Saluete, & hoc, quod puluere modico damus

Munus supremum capite munus optimum.

Hunc annuum reduxerit cùm sol diem

Vestro sacratus funeri, lacrymisque erit

Et viuet aeternum dolor, qui nunc ô dolor

≤line=1460≥ Fatigat artus lacrymas oculis ciens.

**CH. Saluete Manes inclyti, fidei Decus**

Heu heu peremptum! heu per aureas Poli

Vias & ardens curritis stellarum iter;

≤page=117≥

Seu ciuibus iuncti aeuiternis coelitum

≤line=1465≥ Gustatis ore nectar aeterno, nouâ

Sub luce maiores, Agite Manes sacri

Et Numen olim Patriae, lachrymas damus

Lachrymas amoris pignus, & fidei simul.

Donec dies suprema diruet solum

≤line=1470≥ Animans sepultos, & sub auras intonans

Tuba, mortuorum Iudici sistet dies,

Vestras per orbem fama laudes & decus

Rumore multo concinet. Donec parens

Obsessa Tellus refluo stabit mari,

≤line=1475≥ Et maximus Romana templa Pontifex

Accolet, honore vestra plurimo Fides

Canetur Orbi, & pectus inuictum nece.

Imo renato si Patria forsan die

(Sic audiant me fata) rursus hanc fidem

≤line=1480≥ Agnoscat, aut nos, aut nepotes paruuli

Quoscunque veniens saeculum Patribus dabit.

Ponemus aras, thuraque ferentes noua

Numina colemus. Nunc sed heu premimur nimis,

Et patrios linquere penates sors iubet;

≤line=1485≥ Saluete Manes inclyti.

SE. Abeamus; at quae Diua gressus huc mouet

Violata lacrymis genas? Equidem reor

Lacrymare nostrum funus hoc cupit Fides,

≤folio=H3≥

≤page=118≥

Est Dea fides. O Diua sic ergo tuos

≤line=1490≥ Batauos relinquis? deseris sic nos Fides?

FID. O ô dolor! lacrymare funus hoc meum est;

Hic hic dolor, meus est, & heu fidem procul

Crudelitas armata pellit, cum mei

Antiqua Patris occupet regna Haeresis.

≤line=1495≥ O lacrymae, lacrymae! CH. Sequemur ô Dea.

Ne sperne Comites, per dolores, per nouas

Abibimus regionis exterae plagas.

Aut Diua siste, forsitan veniens nouo

Iubare dies mutabit hunc saeuae diem

≤line=1500≥ Crudelitatis, & suos Batauus patres

Rursum sequetur dogma Romanum colens.

FID. O certa nimium fata! certus ô nimis

Dies doloris! Ibo; iam Praetoribus

Accincta duris Haeresis sequitur meos

≤line=1505≥ Vertens honores: nullus amplius mihi

Dabitur locus, Batauusque despicit fidem.

Ibo; sed, ô, vos chara Coelitibus cohors

Manete, patrios colite paulisper lares

Adhuc, & armata resurgit si manus

≤line=1510≥ Per exilia, per carceres rabies agens,

Durate fortes; axe respiciet Deus

Miserans ab alto, vestra dum proprio Fides

Secreta lare, positis per aras flammulis

Venerata coelos Numen hic natum colet

≤page=119≥

≤line=1515≥ Mundi secundum conditorem. Nunc mei

Ite populi, siccate vultus; sic graui

Surgit labore gloriae aeternae decus.

Remanete fortes, lacrymae hei, lacrymae mihi

Restant CH. Vale ergo Diua, non si iam neces

≤line=1520≥ Aut dura voluant exilia, vel his truces

Nudare certent opibus, vnquam mens erit

Deserere magni dogma Romanum Patris.

Secreta quanquam, semper attamen tua

Nostri penates iussa seruabunt Fides.

≤line=1525≥ Nunc Diua Diua vale. FID. Valete, vos quoque.

## SCENA IV.

Fides Catholica in exilium abiens, Crucifixum Batauis relinquit.

COElum, Tonantis sacra sedes, & quies,

Gemmata Diuorum domus, viuentium

Suprema meta Vosque Progenies noua

Aeternitatis, Coelites, quorum Polus

≤line=1530≥ Numen tremiscens orbe concludit suo,

Colitque ciues: Magna seu Mater suas

Tellus sub auras proferens ingentibus

≤folio=H4≥

≤page=120≥

Aequauit astris, patrij decus Poli:

Seu compotes virtutis aeternae Deus

≤line=1535≥ Et mortis esse iussit immunes, sui

Caeli ministros, & hominum comites sacros

Audite. Vel tu potius aetherei pater

Potens Olympi gentis humanae Deus

Et inferorum terror, ac Dominus Ducum

≤line=1540≥ Audi, Fugatur clade sanguinea Fides

Propago Christi, quam trabali saucius

Peperit in arâ sanguine abluens solum,

Primi nepotes Patris & pomi reos.

O ô dolor, dolor ô dolor!

≤line=1545≥ O quis perennes lachrymis vndas meis

Sufficiat, & morientis exhaustos nouis

Animi dolores augeat singultibus?

Non vna mors hic lacrymas omnes cupit,

Sed Batauiae ruina ploratus petit

≤line=1550≥ Ingentiores, imbris instar vt pluant

Lachrymas ocelli; corda motibus nouis

Concussa fulminis imitentur impetum,

Tristesque rauco concitent gemitu sonos.

O ô dolor, dolor ô dolor!

≤line=1555≥ Huc huc minacium ferarum Rex Leo,

Libicique terror nemoris & primum decus:

Huc tygrides, lupique & vrsae tristibus

Vlulate raucum vocibus: nostros nequit

≤page=121≥

Iuuare luctus lachrymis impar homo,

≤line=1560≥ Suisque succumbens doloribus minor.

Vlulate Bruta, noster ab homine est dolor,

Et vna tanti causa luctus est homo

Nostrum cruentâ funus accumulans nece.

O ô dolor, dolor ô dolor!

≤line=1565≥ O sacra Mundi capita Reges! ô Duces!

O quisquis Orbem lege temperas tua

Hominum Dominus, & maximi seruus Dei.

Huc verte vultus, hic tuus etiam est dolor.

Lachrymare magnus si vigor animi queat

≤line=1570≥ Cum scelere tangitur Deus. Pereo Fides,

Et dum Batauus expellit orbe me suo

Scelus aperit, longumque perditis nefas

Regionibus. Per arma nuper & suum

Reges cruorem Martio motu nigri

≤line=1575≥ Donare certabant suis regnis fidem:

Nunc subditi perosa ductores Phalanx

Fidem cruentâ clade mactant & fugant;

Sacrumque funus Regiae est pignus necis.

Audite Reges, vester hic simul est dolor:

≤line=1580≥ Cùm Regis abnegat sui populus Deum

Fit dominus, & Regem simul negat suum.

O ô dolor, dolor ô dolor!

Et tu Philippe huc cerne ab Occasu tuo,

Magnusque si lachrymare nesciat vigor

≤folio=H5≥

≤page=122≥

≤line=1585≥ Vndante vultu, corde confuso tamen

Ede gemitum. Te tangit hoc longum scelus

Perisque Batauis dum pereo Batauis tuis;

Fideique funus, funus est ô Rex tuum.

Tu quoque potens, & nobile ingentis decus

≤line=1590≥ Belgica soli, lacerata vultus aureos

Constringe vocem, pectore vt tantum cauo

Suspirijs anhelet, obscuris dolor,

Lacrymisque tardus. Ecce diuisum perit

Decus tuum, dum diuidis fidem tuam:

≤line=1595≥ Tui perit pars vna, dum pereo Fides.

O ô dolor, dolor ô dolor!

Plorate Bataui, vester omnium est dolor;

Plorate Ciues, tangit hoc omnes scelus.

Hoc dum peremptum lacrymis funus sequor,

≤line=1600≥ Per iura quod violare sustinet Fides.

O luctus, ô dolor! haec fuit sedes mea,

Virtutis & sapientiae sacrae domus,

Fideique templum. Nunc iacent ah ah iacent,

Et paruulus sacra membra puluis vix tegit.

≤line=1605≥ Plorate Bataui: Vos quoque cineres sacri

Vetusta quos sepulchra conseruant Patrum.

Plorate totum iam cinis modicus tenet,

Quod vestra coluit saeculis multis Fides;

Aetasque veniens execrandum fert nefas.

≤line=1610≥ Plorate mortui, nepotes denegant.

≤page=123≥

Auos, Patrumque sacra sacrilega manu

Violant, & in suum furere gaudent genus.

Heu heu fides! heu heu fides!

Quo quo ibo! quis locus exulem capiet Fidem?

≤line=1615≥ O lacrymae! quo Christe filiam vocas,

Retrahisque? Pande Magne fluctuum Deus

Neptune pontum, terra depellit Fidem.

Ibo per vndas, & sub Eoi plagas

Quaeram fideles. Sarmatae dabunt locum,

≤line=1620≥ Schytaeque profugi, & nobiles Seres suo

Vellere requirent. Heu sed heu lacryma! vagas

Sequitur per vndas Batauus, atque Indos suo

Agitat furore: nullus in mari locus:

Quò quò ibo? nullus exulem agnoscet Fidem!

≤line=1625≥ O Principes! O ô Philippe Magne Rex

Et Christiani columen vnicum Soli,

Quo quo ferar? redire mihi nunquam dabis?

En parma quale mox tibi bello dabit

Immane nomen? quantus Heros Austriae

≤line=1630≥ Aquilae paternae fretus auspicio, & tuo

Sanguine potens per arma lassabit manum?

O ô Liceat! ô Reddite Batauis fidem!

Ab eo Bataue cogis; Bataue vale, vale.

Heu heu fides! heu heu fides!

≤line=1635≥ Valete Bataui, cedo, discedo Fides.

O lacrymae Agite sed tamen, Bataui tamen

≤page=124≥

Respicite, linquo funus hoc vobis Crucis.

Adhucne saeuit ira? nec tanta nece

Seueritas satiata deponit minas?

≤line=1640≥ Si displicet Fides, at heu placeat suo

Qui nos cruore lauit, & pretium sui

Repetet cruore iudicans mortalium

Sub sole noxas. Sapere sertus voles

Quisquis voles: nunc funus hoc linquo tibi,

≤line=1645≥ Si non perosus Numen aeternum Poli

Bataue superbis, nosce Iudicem tuum

Hominumque vindicem, Creatorem tuum,

Valete Bataui, cedo, discedo Fides!

Heu heu Fides! Heu heu Fides!



# Back



FINIS

≤page=125≥

IN LAVDEM AVTORIS.

O Quam foelicem te, sancta Colonia, vates

Praedicat, aonios dum tonat ore sonos!

Quid causae est? ibi facundas posuisse sorores

Pierides capiti laurea serta refert.

\(5\) Bellerophonteo quantum de fonte Poëta

Ebibit, ipsa stupens lingua referre nequit

Hoc praesens testatur opus, quod rodere nunquam

Mus poterit, nunquam dilaniare canis.

Inuidus exiguum rodat licet ore libellum

\(10\) Musculus, hunc laniet dente feroce canis.

Non tamen egregij delenda memoria facti est;

Clara sed Autoris fama perennis erit

Te celebrabit Iber, Gallus, cum gente Latina,

Quaeque sub Argolico littore turba iacet,

\(15\) Te canet assiduo duris Germanus in oris;

Hoc modò diuinum cernere possit opus,

Laus tua Vernulae, Poli penetrabit ad astra.

Laus tua per Schyticos tuta volabit agros:

Laus tua Vernulaee canenda per Indica curret

\(20\) Littora, percurret per vada tuta freti.

Denique quaeque suo perlustrat lumine Titan

Regna, tibi laudis munera laeta dabunt.

Viue triumphator, celebris post funera viue.

Nestoreos foelix viue, Poëta, dies.

Posuit Petrus Thyon Leodegariensis

*APPROBATIO.*

HAEC NICOLAI VERNVLAEI, Tragoedia, quòd veram Gorcomiensium Martyrum
historiam exhibeat, idonea est quae ad plurium aedificationem in lucem
exeat.

*Ineunte anno 1610.*



*Gulielmus Fabricius Apostolicus librorum censor.*


# Front

/

NICOLAI VERNULAEI

CONRADINVS

TRAGOEDIA.

ARGVMENTVM.

COnradinus Sueviae Ducum ultimus, Caesareâ & re¬

giâ stirpe Iuvenis, ut regnum Neapolitanum & Si¬

culum iure sibi debitum, sed à Carolo Andegavensi occupa-

tum, armis repeteret, è Germania in Italiam cum Fride¬

rico Duce Austriae cognato suo multaque Nobilium manu

abit. Illi sese Itali iunxerunt. Commissâ cum Carolo

pugnâ vincitur Conradinus, & cum Friderico Austrio per

ignota Italiae loca fugiens Asturam pervenit. Vnde cum

Pisas transire cogitaret, per annulum, quem nautae pro

pane comparando oppignerandum tradiderat, proditus,

capitur ab Asturae Praefecto Ioanne de Frangipanibus, &

Carolo Andegavensi sistitur. Deliberatur deinde de utrius¬

que morte, & publicè capite minuendos esse tandem con¬

cluditur. Ambo ergo in publicam scenam producuntur, &

inprimis Friderico caput inciditur; deinde Conradino.

Carolus ipse spectator supplicij esse sustinuit. Accidit anno

M. CC. LXVIII. XXVI. Octobris.



# Main



## Personae Tragaediae.

COnradinus Dux Sueviae.

Fridericus Dux Austriae.

Elisabetha mater Conradini.

Nutrix.

Girardus Pisanus.

Cosmanus.

Hurnaisus.

Marinus Capecius.

Rogerius Bussus.

Wernerus Comes.

Carolus Andegavensis.

Robertus Comes Flandriae.

Senatores.

Joannes de Frangipanibus.

Robertus Bariensis Scriba.

Piscator seu Nauta.

Senex.

Honorarij pueri & puellae.

Milites.

**Chori.**

CONRADINVS

TRAGOEDIA.

## ACTVS PRIMVS.

## SCENA PRIMA.

Conradinus, Senex.

CONRADINVS.

CAEli Monarcha, magne terrarium parens,

Cujus tonantes sancta majestas polos,

Et quicquid infra clauditur, nutu regit,

Rerumque fluxas omnium sistit vices,

≤line=5≥ Ergone semper pectore incerto ferar,

Et tarda lento vota successu traham?

Magnus sub isto corde respirat vigor,

Annos moratus hactenus; sum vir modo,

Animum virilem, pectus Herois gero.

≤line=10≥ Quoties micantes intuor caeli faces,

Aut pullulantes cerno, quâ campi patent,

Telluris herbas, me pudet: tollit caput

Hic quicquid infra est; splendicat, quicquid supra est,

At lentus in me feruor, & plenae jacens

≤line=15≥ Robur juventae est; haereo, & tantum meis

≤folio=A≥

≤page=2≥

Me ludo votis; perdo spem, dum spem premo.

Senex. Te perdet ista spes prius, si non premas.

Juvenilis ardor spem suam ex votis rapit;

Metitur animo quicquid ausurus furit,

≤line=20≥ Speransque & audens impetu coeco ruit.

Conr. Auguste Genitor, hic tuos Manes voco,

In me est paternus sanguis, & Patris vigor,

Nec hic, nec ille degener; virtus tua

Latet sub isto pectore, & mentem erigit,

≤line=25≥ Et implet annos, & novam aetatem aspicit.

Tu cerne Natum Genitor, & nostris fave,

Dum spero, votis, Quod tuum quondam fuit,

Hoc esto nostrum; si tuus sum haeres, tua

Asserere regna debeo, & forti potens

≤line=30≥ Manu tueri. Roma jam lauros paret,

Paret & triumphos, Patris auspicijs feror.

Senex. Utinam feraris. Saepe fortunae Patris

Dum natus instat, damna fortunae refert.

Fortuna Patris non facit nato fidem;

≤line=35≥ Felicitatis rarus est certae favor;

Sequitur beatum natus infelix Patrem

Fortuna dum mutat vices, quaeque antea

Favit parenti, saepius natum premit.

Conr. Me Sicula tellus Principem expectat suum,

≤line=40≥ Et aequor undas sternit, & sceptrum mihi

Jam Patris cffert. Ibo, Suevorum sequar

Ducum labores; indoles non haec situ

Torpere tetro debet, & Patrum vigor

Latere nescit; fomites claros tuor,

≤line=45≥ Quotquot parentes aut avos numero meos.

≤page=3≥

Spes restat in me Suevicae tantum Domus,

In me recumbit. Senex. Ne cadat, Princeps, vide.

Haerede in uno parva spes semper Patrum est.

Servare magnam qui cupit solus Domum,

≤line=50≥ Ne bella tentet; fluxa bellorum est fides.

Haereditatis maximum est regnum tuae

Qua Siculus undat Pontus, & fluctus fretum

Voluit minaces, at potens hostis tenet,

Hostile quisquis asserit regnum sibi

≤line=55≥ Sese ipse fallit. Conr. Si quid adversum est mihi,

Istâ domabo dexterâ, & ferro viam

Latè parabo. Gloriae adjiciam Patrum,

Fortuna palmis quicquid adjiciet meis.

Non jam moremur, ecce cognatum intuor,

≤line=60≥ Pectusque amicum; sit meae sortis comes.

Senex. Etiam futurus postmodum mortis comes.

Et una sors & una mors ambos manet.

## SCENA SECUNDA.

Fridericus, Conradinus, Senex.

FRIDERICVS.

VT gratus adsim, voveo. Conr. Et optatus venis,

Nam te requirit cura, quae mentem quatit.

≤line=65≥ Frid. Etiamne cura? nobilis nunquam satis

Tranquilla mens est, igneae semper novus

Virtutis ardor indolem excelsam trahit.

Lex ista vita est, agere vel semper pati.

Vel nulla plebem cura, vel turbat levis;

≤folio=A2≥

≤page=4≥

≤line=70≥ Nos hâc movemur. Nescit Heroum genus

Unquam quietem; sicque felices sumus,

Ut inquieti. Regias curae Domos

Cingunt volantes; leniter rivi fluunt.

Turbata fluctus aequora involuunt suos.

≤line=75≥ Si desit hostis, sufficit moles sibi

Negotiorum. Nascimur nobis graves,

Et ipsa curis Aula si forsan vacet,

Generosa curas mens sibi accersit novas.

Agedum, quid animo voluis, & magnae capax

≤line=80≥ Curae laboras? Con. Nullus hunc animum pavor,

Sed cura torquet; molior quod me decet,

Et quod parentes. Faxit! ut caelum meis

Aspiret ausis; Siciliae regnum peto,

Avo patrique debitum, & post hos mihi.

≤line=85≥ Haec causa bellum poscit, & belli mihi

Socium requiro. Frid. Praesto sum, belli comes,

Socius pericli; tu meam nosti fidem;

Quocumque pergas, huc mihi ad laudem est via.

Amore junctus si tibi vixi puer,

≤line=90≥ Juvenem experire; quisquis hîc animus latet,

Vitam sub armis prodigus pro te dabit.

Oculos retorques ? Sen. Nempe sic juvenum tumet

Ignarus ardor; semper in mortem ruit

Sperando vitam, nec satis vitae cavet.

≤line=95≥ Conr. Avertat Aether omen, in lauros eo

Et in triumphos; gloriae in partem voco,

Victoriaeque divido palmas meae,

Si junctus arma pro meo regno capis.

Sen. Victoriam, quam dividis, nondum tenes.

≤page=5≥

≤line=100≥ Frid. Quaecunque laurus gloriae accedet tuae,

Sit nostra laurus, praemium armorum hoc volo.

Conr. Est magnus hostis, Fr. Majus hinc surget decus.

Conr. Regno potitur, Fr. Careat & regno licet.

Conr. Pellendus inde est, Fr. Arma depellent tua.

≤line=105≥ Conr. Incertus armorum exitus semper manet.

Frid. Cum justa causa est; arma fortunat Deus.

Conr. Mea regna posco. Fr. Iusta sic causa est tua.

Co. Ingens periclum est. Fr. Gloria est ingens quoque

Co. Vitam hanc periclo consecro. Fr. Iunge & meam.

≤line=110≥ Conr. Fortuna melior indolem expectat tuam.

Frid. Cognatus in me si tibi est sanguis, tua

Fortuna nostra est. Conr. Austriae germen Ducum

Tu solus hic es. Frid. Sueviae & tu spes Ducum.

Jungamus arma dum pares fatis sumus.

≤line=115≥ Senex. Ut arma, sic mox fata jungetis simul.

Frid. Etiamne vultus languet, & languet manus?

Conr. Testor serenae lucis & caeli faces,

Nec languet animus, nec mihi torpet manus.

Tibi timemus. Frid. Ne mihi, exclusi metum.

≤line=120≥ Hilarumque laetae mentis emergit jubar.

Et fata, & arma, & dexteram jungo tibi.

Tecum ibo, & Aethrae si potens Rector favet,

Tecum redibo. Conr. Pectus hoc, & has manus,

Istudque cordis nobile excelsi jubar

≤line=125≥ Accipio laetus, foedere aeterno fides

Conjuncta duret. Frid. Voveo, fortunet Tonans.

Conr. Sit praesto miles, Alpium multis juga

Superemus armis; visere & Romam juvat.

Trophaea France militi debes meo,

≤folio=A3≥

≤page=6≥

≤line=130≥ Statuam in cruore, si favet caelum, tuo.

Paremus arma. Senex. Foedus aeternum ultima

Fortuna junxit; ite cognati Duces,

Cognata miseros fata conjungent duos.

Frid. Quis iste laeto corripit gressu viam?

≤line=135≥ Conr. Quae cura rerum est? mente praesagâ feror,

Italis ab oris, quisquis est, ad nos venit.

## SCENA TERTIA.

Girardus Pisanus, Conradinus,

Fridericus, Senex.

GIRARDVS.

GEneris propago Suevici, sanguis Ducum,

Clarique Nate Caesaris, faciles tibi

Ausonia caelos optat, & lauros vovet.

≤line=140≥ Conr. Et ipse vobis vivo. Quid porrò? Gir. tua

Expectat arma, teque quem regem colit,

Sicula esse Tellus optat, Italia expetit,

Vos atque; regnis Francus insultat tuis \[\< Vo\]

Durumque latè saevus imperio jugum

≤line=145≥ Cunctis minatur; Nobiles pressi gemunt,

Plebs servit omnis, virginum & matrum greges

Amens libido foedat, & sacro irruens

Avarus auri Carolus Divûm focos ˂ auru

Arasque sternit, Patria implorat fidem,

≤line=150≥ Tuasque vires; tu tuos salvos velis

Populos & urbes. Mole pugnandum ardua est

Dominum ut repellas, colla subducas jugo.

≤page=7≥

Tumet ille, sceptris sed tuis; regna obtinet

Aliena ferro, quasque vi frenat plagas,

≤line=155≥ Immitiore saevus exercet manu.

Miserentur omnes sanguinis Princeps tui.

Non tu tuorum? Genibus advolui tuis

Unà & precari, dum licet, Siculos puta.

Haec summa voti est, ne gravi afflictos jugo

≤line=160≥ Patiaris ultra; redde te regem tuis.

Conr. Et vota tangis nostra, quod poscunt preces

Agitamus ultrò: nam Alpium cacumina,

Qua splendicantes cornibus caelos petit

Apex superbus, nube velatum caput,

≤line=165≥ Penetravit animus, si quis est in me cruor,

Vovi ut paternas asseram terras mihi.

Quo me vocatis, ibo; cognatum hic vides,

Etiamque in isto pectore est idem vigor,

Repetere nostra, Patris & regno frui.

≤line=170≥ Frid. Animum fidemque jam dedi, mecum dabunt

Quos nostra plures Teutonum tellus fovet.

Opes & animos jungimus. Sed sit satis,

Ne vota differ, aperit optatis viam

Dum tempus & res. Con. Miseret, urgendum est opus,

≤line=175≥ Arma ergò properè miles. Gir. adjunget suas

Italia vires, jamque Manfredus fidem

Retinet tuorum, & Carolo est belli mora.

Regnum Nepotis ipse tutatur manu.

Veni, vide, vinces, & auspicijs tuis

≤line=180≥ Sternetur hostis. Offero & fidem & manum.

In arma Tuscos, qui tuum nomen colunt,

Aliosque ducam. Signa cum expandes tua,

≤folio=A4≥

≤page=8≥

Latè per omnes agmina exsurgent plagas.

Mens una cunctis te suum Regem sequi,

≤line=185≥ Exterminare Carolum Conr. grata est fides,

Auxilia si quae jungis, haud ultra est mora,

Veniam. Gir. Redibo, Gentium pro te fidem,

Et arma pro te colligam: vive, & tuis

Optata venias subditis pridem salus.

≤line=190≥ Conr. Et nos eamus, arma jungamus simul.

Sen. Miseretur aliorum, haud sui, & sic Dux perit.

Qui facile credit, facile & imprudens cadit.

Non una fati est causa; cum fatum imminet.

Impellit hic, vocat iste, concurrunt, juvant,

≤line=195≥ Et in ruinam multa detrudit manus.

En mater; O quot lachrymis istas suis

Genas rigabit! filium emittet parens.

Reducem haud videbit. Vita fortis est jocus.

## SCENA QUARTA.

Elisabetha, Nutrix, Senex.

ELISABETHA.

QUod omen ergo? lachrymae semper leves

≤line=200≥ Cogente nullo proruunt, semper meos

Perennis oculos imber humectat cadens.

Feralis animum, (sentio) mordet dolor;

Venturus ipse est, forte vel praesens nocet.

Ignara metuo, ignara doleo, nec satis

≤line=205≥ Agnosco misera, quod tamen torquet, malum.

O Nate! forsan quisquis est pro te est dolor,

≤page=9≥

Metuere tantum filio mater queo,

Cura omnis in te est. Quod Domus magnę gemunt

Unum est, virescens ne cadat germen Domus.

≤line=210≥ Spes in marito Caesare est, at jam occidit,

Et stirpe in una tota spes stirpis latet.

Materna parvos cura conatus regit

Laribusque claudit: nescit Herous vigor

Sua fata quamdiu corpore infirmo suos

≤line=215≥ Expectat annos; mox ubi assurgit sibi,

Et tangit aetas inclyti metam viri,

Subit imperandi feruor, & febris Ducum

Ambitio flammis pectus occultis agit.

Grave est latere Principi, lucem occupat,

≤line=220≥ Avosque voluens & patrum magnum genus,

Bella, & triumphos, & novas lauros petit.

Metuo ista mater filio; saepe in suum

Cadit sepulchrum, Marte qui laurum petit;

Fortuna ludit Principes, primò inclytas

≤line=225≥ Offerre palmas solita mox eadem in nigras

Mutat cupressos. Parvus haud matri est timor.

Quod evenire sorte non certâ potest.

O qui inquietas Principum mentes regis

Soloque regna dividis nutu Tonans,

≤line=230≥ Origo rerum, filij mentem mei

Rege expeditam, maximae haud curae est capax,

Et fluctuantis tyro fortunae ruit,

Et imminentes non satis casus videt.

At ecce rursus sponte prorumpit sua

≤line=235≥ Lachrymosus imber, rursus attonitum ferit

Ignotus animum vulnere ingenti dolor.

≤folio=A5≥

≤page=10≥

Senex. Dolor ominosus semper est qui fit cito.

Elis. O fida Nutrix, cura quae nati est mei?

Nut. Sublimis, ingens, esse quae Herois solet.

≤line=240≥ Molitur aliquid quod probes, & quod Patrum

Non vidit aetas, pectore excelso suis

Meditatur annis addere aeternum decus.

Elis. Et ista cura est? Nut. Ipse se in lucem trahit.

Bene natus Heros deserit tandem suae

≤line=245≥ Domus latebras, quaerit armorum vias,

Felicitatis statuat ut culmen suae.

Senex. Mortalitatis ponat ut pondus suae.

Elis. Illum una pridem cura sollicitum trahit,

Transcendere Alpes, & quod ultra spes Patris

≤line=250≥ Ostendit illi. Nut. Filij hic ardor tui est;

Haereditatem Patris armorum sibi

Statuit suorum praemium. Quid obsidet

Vultum pererrans pallor? effusis mades,

Cur tota guttis? pectus exonera hic tuum,

≤line=255≥ Metumque solve. Elis. Nescius causae metus

Sibi ipse causa est. Senex. Ipse se nescit dolor,

Adversa sic sors praevio semper solet

Uti flagello, furere cum vult, praemonet.

Multis dolendum est ante, nam post non licet.

≤line=260≥ Elis. Simulachra terrent noctis, & dubius sopor

Toties recurrens, & metum semper trahens.

Exilio noctu, lachrymae somnum occupant

Dum quaero Natum, proque Nato brachijs

Amplector umbras, & leves Manes premo.

≤line=265≥ Senex. Braenuntius sic saepe venturi est sopor,

Imaginemque praebet, ut faciat fidem.

≤page=11≥

Nutrix. Sic dormientes, Domina, formido excita

Et cura ludit, magnus in Natum redit

Dum matris ardor. Cernere en Natum licet,

≤line=270≥ Adest, & illum miles intrepidus Ducem

Jam cingit armis. Elis. Rursus exundat dolor.

Senex. Vitare nemo, quod timet, flendo potest.

## SCENA QVINTA.

Conradinus, Fridericus, Elisabetha, Senex,

Nutrix.

CONRADINVS.

Sic imus: istis nostra, si caelum favet,

Spes est in armis, fata monstrabunt viam.

≤line=275≥ Ac ecce mater. Frid. Moesta, dejecta, & gravi

Jam fessa luctu est, matris amplexum pete.

Conr. Age Mater, ecce gloriae affulsit meae

Tuaeque tempus; si meae sum spes Domus,

Si matris, & si spes mei quondam Patris

≤line=280≥ Audere tandem debeo, quod me & meam

Stirpem decebit. Cernis armatas manus,

Spem miles iste sequitur, & sortem meam.

Avita repeto regna, justitiae est satis,

Patris voluntas urget, officij est satis,

≤line=285≥ Etiam vocamur, non potest fingi mora.

Elis. Et me relinques Nate? Con. Si pateris, brevi

Te rex videbo, gloriâque auctus nova

Partas Parentis in sinum lauros feram.

Elis. Virtutis iste fervor, ô Fili, tuum

≤page=12≥

≤line=290≥ Transcendit aevum, gloriae mentem sitis

Attollit, iste par sibi nondum est calor:

Ignorat aetas sortis ambiguae vices.

Conr. Sub Patre crevi Mater, & primos mihi

Formavit annos; crede nascuntur viri

≤line=295≥ Quicunque nascuntur Duces: Lex est mihi

Virtus avorum, & patris Augusti labor.

O ille quantum tramitem stravit mihi!

Elis. Tibi nempe Nato: solus at tu spes Domus,

Vnaque tecum, si peris, perit Domus,

≤line=300≥ Et stirps parentum. Conr. Mater, hoc omen tui est

Tantum timoris, Elis. Verus est forsan timor,

Et jam tot imbres lachrymae ducunt meae,

Praenuntiusque vix parem mentem dolor

Vltro fatigat. Conr. Sic tuus pro me, Parens,

≤line=305≥ Amor laborat. Elis. Sic tuam forsan Tonans

Monet parentem, somnia & noctes metum

Non sponte faciunt, te meus quaerit sopor,

Frustra & requirit; caetera occultat dolor.

Vidi rubentem sanguine, & truncum simul.

≤line=310≥ Conr. Etiam sopori nescia adscribis fidem?

Et fucus iste noctis, & veri dolus.

Superabo quicquid imminet; non est meus

Sine omine ardor, fata majorum sequor.

Mecum est, juventa nobilis, patriae decus,

≤line=315≥ Itali juvabant Principes. Frid. Ne sit metus,

In fata Nati trahimur, & sortem tui.

Quocunque perget, libero fato sequar.

Una est duorum vita, partimur decus

Simul & periclum. Elis. Sed tibi metuo quoque.

≤page=13≥

≤line=320≥ Friderice, gemino territat fato sopor;

In te recumbit Austriae Domus Ducum.

Frid. Si in me recumbat, gloriâ augebo Domum.

Generosa nescit indoles tenebras pati,

Et claritatis una per bellum est via.

≤line=325≥ Con. Vale ergo Mater El. Forte supremum est vale,

Etiam iste matrem terret amplexus tuam.

Fr. Te, Domina, salvam jubeo; El. Te salvum precor,

Aliter veretur quisquis est in me metus.

Iterum valebis Nate; nec Matri est satis;

≤line=330≥ Iterum valebis; Senex. Ominosus est amor,

Cum sese amori sponte permiscet dolor.

Nunquam videbis amplius quem sic amas.

Nutrix. Sperare, Domina, fas sit, huc intus veni

Elis. Spes nostra Natus. Nu. Fata restituent tibi.

## SCENA SEXTA.

Conradinas, Fridericus, Hurnaisus, Marinus

Capecius, Rogerius Bussus, Milites.

CONRADINVS.

≤line=335≥ EAmus ergo, audete vos, quo me vocat

Fortuna Socij, quicquid aspirans Deus

Concedet, aut sors, omnium est. Fr. Dedimus fidem,

Etiam hi fideles adferunt bello manus.

Hurn. Germana rerum jurat haec robur fides.

≤line=340≥ Auspicia famae, Magne Dux, sequor tuae,

Illustris in me sanguis, & cultor tui est.

Admitte Comitem. Con. Gratus Hurnaise es comes,

≤page=14≥

Et obligatum cernis hoc pectus tibi.

Mar. Si pateris, ecce vela fortunae sequor

≤line=345≥ Quaecunque pandis; nobilem linquo Domum,

Illustrioris ut sequar sortem tuae,

Habes amicum pectus & fidum tibi.

Conr. Fidelitate nota Patris est Domus,

Patrem sequeris. Rog. Et tuum bellum sequi,

≤line=350≥ Patris secutus Caesaris bellum, volo.

Arma & fidem praestabo, tu victor meo

Cruore fias, hunc tibi sacro, & manum.

Conr. Sors nostra tecum est. Miles, O magnum mei

Pondus laboris! fida bellorum manus,

≤line=355≥ Quod spero, vester animus, & robur dabit.

Mil. Quocunque ducis, quo vocas, praesto est manus,

Tua signa sequimur, fortibus virtus tuis

Se praebet ausis, fata Germanus facit

Cum stringit arma, vividum robur vides,

≤line=360≥ Hic nulla segnis est manus; si quid petis

Isti lacerti, & ensium ferrum dabit.

Merces periclo par sit, at majus decus

Tibi restat uni. Quicquid adversum est tibi

Germana virtus sternet, & novos simul

≤line=365≥ Pariet triumphos. Pectore in nostro sedet

Spes una belli; perge, si dubitas, proba.

Conr. Virtute macti milites; rumpo moras,

Germana nescit perfidam virtus fugam.

≤page=15≥

**CHORVS.**

PVERORVM & PVELLARVM.

ANnue coeptis Deus alme novis,

≤line=370≥ ANnue coeptis Fortuna novis,

Dux Suevus abit, gloria Patriae

Matris amor, nobilium columen,

Spes Theutonicae Proxima terrae:

Illum Virtus Puerum finxit,

≤line=375≥ Moribus illum Musa refinxit:

Dotibus illum Charis instruxit.

Dux Suevus abit, dicite Pueri,

Annue coeptis Deus alme novis,

Annue coeptis Fortuna novis.

≤line=380≥ Gentis Princeps columen nostrae.

Firmum Princeps columen Sueviae.

Germanae Decus & lux orae

Cujus lauros Patria exspectat,

Cujus robur metuunt hostes,

≤line=385≥ Referat virides victor lauros,

Fundatque manu victrice hostes,

Et latè Italis statuat campis

Monumenta novae splendida laudis.

Aetas celebret postera lauros,

≤line=390≥ Et dicat, Duce Suevo Theuto

Francica vicit lilia victor.

Agmina laxis lata maniplis

Subeant Siculae fines terrae,

≤page=16≥

Et terga fugae vertat inermis

≤line=395≥ Quisquis Regi parere negat.

Dux Suevus abit, vota puellae

Calidas laetae ferte per aras.

Dicite, vincat patrio Suevus

Omine Siculos; dicite vincat

≤line=400≥ Patrio Suevus robore Francos.

Dux Suevus abit, dicite, Pueri,

Referat laeto marte triumphos.

Recreet matrem, recreet patriam:

Non sors laedat cladibus illum,

≤line=405≥ Non fata nigras mittant volucres,

Et mors tantum demetat hostes.

Faveant justae sydera causae.

Repetit regnum Natus avorum.

Pande Neapolis gremium Regi,

≤line=410≥ Rex tuus altâ stirpe creatus,

Rex Caesareo sanguine natus,

Ecce arma tuis urbibus infert,

Ut tibi Regis pectus amici,

Pandat longo plenus amore.

≤line=415≥ Dux Suevus adest, dicite, Siculi,

Veniat nobis ara salutis,

Veniat patriae gloria nostrae,

Veniat regni proximus haeres.

Veniat populi sincerus amor,

≤line=420≥ Veniat Franci militis horror.

Dux Suevus adest, O Pater Aethrae,

Validum summâ robur ab arce

Suggere Suevo; suggere mentem,

≤page=17≥

Quâ consilijs occupet hostem

≤line=425≥ Quâ vincendo deprimat hostem.

Abeat felix, redeat felix.

Annue coeptis Deus alme novis

Annue coeptis Fortuna novis.

## ACTVS SECVNDVS.

## SCENA PRIMA.

Carolus Andegavensis, Robertus Comes

Flandriae, Senex.

CAROLVS.

QVid ergo restat? Sicula jam Tellus tremit,

≤line=430≥ Horretque saevos fulminis nostris globos.

Et terra & aequor, quicquid & circum patet,

Quâ concitato detonat fluctu fretum,

Nostrum est; trementi Francus Italiae incubat.

Cunctae expavescunt territis urbes agris.

≤line=435≥ Et tu superba, Neapolis, Terrae decus,

Ocelle mundi, sola quâ mundus potes

Mundo videri, jam meos fasces capis,

Et hanc sub armis pressa formidas manum.

Tu sola coelo similis attollis caput,

≤line=440≥ Fastigiatum laureis centum caput:

At me vereris, & meae pondus facis

Laudi aeviternum: vicimus, regnum est meum;

Gemitque regno exuta Suevorum Domus.

≤folio=B≥

≤page=18≥

Spectat triumphos Teutonum Tellus meos,

≤line=445≥ Secura nondum; & Alpium tremunt juga,

Germaniaeque jam timet Caesar suae.

Quid ergo restat? perge anime, perge & tuo

Jam fruere caelo; terra regnanti est Polus,

Cum subditorum colla sublimis premit ˂ sablimis

≤line=450≥ Composque voti vivit, & potens sui.

O me beatum Principem! nostra in loco

Fortuna tuto est, summa votorum obtigit.

Mihi nil timendum est, meque jam cuncti timent.

Sen. Nil non timendum fecit impavidis Deus.

≤line=455≥ Timor est timendus subditi quando timent.

C. Fortuna nostra est. S. Lubrica est, motus habet,

Cito advenit, cito exilit, non stat, fluit.

Car. Roberte, nam tu Flandriae Decus es tuae

Et lumen ingens, magna curarum quoque

≤line=460≥ Hic spes mearum, mentis excutias tuae

Doctos recessus; hoc age, ingenio est opus.

R. Quae cura restat? C. Lege fraenandum est novâ

Hoc quod catervis subditum est regnum meis.

Ro. Amore fraenes. Ca. subditi si non timent,

≤line=465≥ Fiunt rebelles. Rob. Subditi si non ament

Fient tibi hostes. Car. Regium fraenum est timor;

Ro. Sed est tyranni. Car. Continet servos timor.

Rob. Etiamne servos subditos credas tuos?

Car. Servire Regi subditi debent suo.

≤line=470≥ Ro. Servire debent liberè. Ca. Ut cunctis lubet?

Ro. Imo ut licet. Ca. Quis ergo liber? Ro. Qui facit

Quod lege jussum est, lege quod vetitum est, fugit.

Car. Ego ipse leges subditis feram meis.

≤page=19≥

Ro. Regum est. C. Jubebo. R. Recta si jubeas, bene est.

≤line=475≥ Ca. Vetabo. Ro. Quicquid non licet, vetes licet.

Car. Regum est jubere quod placet: quod non placet,

Regum est vetare. Rob. Velle Rex quod lex jubet,

Non velle debet quod vetat. Car. Non est meum

Obtemperare legibus. Rob. Regis boni est.

≤line=480≥ Ca. Lex est voluntas Regis, & quicquid placet.

Ro. Rex regere debet lege, non libidine.

Ca. Cur arma gesto? Ro. Subditos ut protegas,

Hostes repellas. Ca. Subditos armis premam,

Ut arma timeant. Ro. Arma qui nimium timent,

≤line=485≥ In arma surgunt. Ca. Nullus à populo est timor

Cum servit, & cum Regium sentit jugum.

Ro. Tunc magnus est, nam Regio oppressus jugo

Populus rebellat. Crede Rex clementiae

Quaerenda fama est, cum novum Regnum subis.

≤line=490≥ Ca. Benignitate qui regit Rex vilis est.

Ro. Benignitate qui regit Rex charus est.

Ca. Spernit benignum populus, at saevum timet;

Ro. Amat benignum populus, & saevum excutit.

Tibi timebit, si sibi à te non timet.

≤line=495≥ Car. Precario tunc Rex regit, quando suos

Debet timere subditos; tutos tegunt

Namque arma Reges, vique Majestas rata est.

Quis iste? propero pergit huc tristis gradu.

Rob. Adferre laeta non solet, qui sic timet.

≤line=500≥ Senex. Cum non timemus, nuntius tristis venit;

Felicitas nam tota vix unquam est simul.

Audire quae Rex non voles, jam jam audies.

≤folio=B2≥

≤page=20≥

## SCENA SECUNDA.

Corolus, Cosmanus, Robertus Comes, Senex.

CAROLVS.

AGnosco, quo Cosmane? quid tristi sedet,

Tibi vultus ore? Cos. Magne Rex, laetus forem

≤line=505≥ Si laeta ferrem, tempus hoc bellum petit.

Ca. Quis hostis? Cos. Ille qui tuum regnum petit.

Ca. Regnum? mihine quispiam ut regnum auferat?

Ut hoc revellat dexterae sceptrum meae?

Regnum? cruentas vibret huc Teuto manus,

≤line=510≥ In arma Graecus, Aethiops, Macedo, Scytha,

Hispanus, Anglus surgat, atque Orcum trahat,

Nunquam revellet. Se. Ecce qui mundum opprimat,

Praesumptuoso corde dum insanus furit.

Carol. Et hostis ille, qui meum regnum petit?

≤line=515≥ Senex. Imo hostis ille est, qui suum regnum petit.

Ca. Regnum? meumque quispiam ut regnum petat?

In me arma sumat? rapiat hoc sceptrum mihi?

Senex. Quod ante raptum est, eripijure hoc potest.

Carol. Non si furore concitet totas suo

≤line=520≥ In orbe terras, jungat & terris mare

Et quicquid ultra est, si quid est ultra tamen,

Meis sub armis sanguinem & vitam dabit.

Senex. Sic posse cuncta rex putat, quando furit.

Rob. At Rex, quis hostis, ipse cognoscas prius.

≤line=525≥ Iratus hostem solus haud vinces tuum,

Et ira consilio nocet. Tibi invident

Regnoque multi. Capere fortunae fuit,

≤page=21≥

Servare non est; arduae est molis diu

Tenere regnum, forsitan bello potes.

≤line=530≥ Ca. Quis hostis iste est? Cos. Suevus, armatas tenet

Bello cohortes. Car. Suevus immittat meo

Regno cohortes? Ira jam cedas loco,

Non istud irae pondus est nostrae satis.

Et arma stringat? pugnet? infelix puer!

≤line=535≥ Non sic leonem mordet imbellis lepus,

Ostendat arma, veniat, hoc solo cadet

Fulgore ferri; Francicum quaerit suo

Imbuere gladium sanguine. Rob. Haud unquam decet

Contemnere hostem; quisquis in bellum ruit,

≤line=540≥ Tibi est timendus, bella fortunae obiacent,

Et spretus hostis saepius victor redit.

Ca. Dux ille Regem vincat? Ro. Est magnum Ducis

Clarumque nomen, plurium secum trahit

Ducum favores. Car. Plus meum regnum potest.

≤line=545≥ Rob. Etiam timere Rex tuum regnum potes.

Favere Regi non solent omnes novo;

Amant priores; certior tunc est fides,

Cum natus est rex, Patriae columen suae,

Non factus armis, Odia magnatum latent

≤line=550≥ Cum sola Regem vis facit, non Patria.

Ca. Aliquos rebelles hic putas? Rob. Quos non putas.

Et hic, & alibi, dum licet, plures puta.

Miserentur omnes saeva cum claros premit

Fortuna Reges; causa pro miseris facit:

≤line=555≥ Regnabat ante Suevus hic, tu nunc regis,

At clara Proles Patris in regnum venit,

Forte & vocatur. Cos. Plurimi Suevo favent

≤folio=B3≥

≤page=22≥

Et arma jungunt, pronus in Suevum est favor

Comitum, Baronum, Plebis, Italiae Urbium.

≤line=560≥ Felicitatis publicae columen vocant,

Et servitutis vindicem; vires, fidem,

Et bella quicquid postulant, in te vovent.

Panduntur urbes quâ venit, quâ non venit

Etiam offeruntur; tantus hic Suevi est amor.

≤line=565≥ Car. Ament, juvent, quod hostis unus sim, sat est.

Effulminabo quicquid armorum trahet

Secum, aut suorum. Testor hoc sceptri decus,

Te magne testor omnium rerum undique

Lustrator Aether, sanguine hoc totum meo

≤line=570≥ Regnum madebit, sanguinem aut Suevus dabit.

Dubitamus Anime? Rapere qui regnum potest,

Potest tueri; perge, non victus feror,

Nec pectus istud terror imbellis ferit.

Venisse, multum est; velle bellum, plus satis;

≤line=575≥ Audere, nimium est; vincere? ah nunquam; meo

Petenda ab ense gloria est; nunquam; meo

Dabit sub ense sanguinem; dabit, dabit.

Cosmane perge, pervicax ferro nefas

Stat vindicare: perge, dispersas tubae

≤line=580≥ Revocent cohortes, castra jungantur mea.

Pugna una Suevo vel mihi regnum dabit.

Senex. Fortuna causae non favet semper bonae.

Et saepe vincit, causa quem vinci cupit.

Victoriarum dividit palmas Tonans.

≤page=23≥

## SCENA TERTIA.

Conradinus, Girardus Pisanus, Fridericus,

Senex, Marinus, Rogerius, Milites.

CONRADINVS.

≤line=585≥ ASpirat Aether, vota succedunt mea,

Benignus iste vester est, Populi, favor.

Jam certa spes est; quo vocor, quo me decus,

Vestraeque certis provocant signis manus

Jam jam ibo. Gir. Pronas omnium mentes vides,

≤line=590≥ Et ipsa studium Roma laudavit tuum

Effusa, supplex, laeta; quod nulli solet,

Tibi triumphum duxit, inque arcem extulit,

Et laureatos praetulit fasces tibi,

Votoque junxit quicquid optandum est tuo.

≤line=595≥ Conr. Vidi triumphum; nimius est in me favor;

Et vota sensi; spem mihi sic Urbs facit.

Gir. Per me Pisani, & Appuli, & Thusci tuis

Gratantur armis. Macte, pro regno Patrum

Securus esto, bello cunctorum geres

≤line=600≥ Votis & armis; implicat lauro comas,

Quicunque genium sensit amplexus tuum.

Et ecce pro te festa laetitiae est dies.

Ubique mensis tecta dispositis patent.

Epulantur omnes, & tibi fulvo bibunt

≤line=605≥ Urbes in auro. Conr. Grata cunctorum est fides,

Et ista vulgi studia complector libens.

Frid. Hoc pignus esto sortis, auspicijs ruat

Aliena donec regna qui invasor tenet.

≤folio=B4≥

≤page=24≥

Agedum ergo nostra, dum tibi aspirat polus,

≤line=610≥ Ne vota differ, quoque fortuna amplius

Te sequitur aude. Con. Nulla jam retinet mora.

Mar. Sis ipse laetus, gloriam noster tibi

Jam pariet ardor, ipse signabit cruor.

Ne differ animos, vota si regni audias,

≤line=615≥ Vox una, Princeps crede, cunctorum est, Veni.

Multae hic laborant, dum latent, pro te manus:

In arma surgent, cum voles. Rog. Rumpunt moras,

Mavortiasque Miles expectat tubas,

Dubioque Francus dum sibi regno timet,

≤line=620≥ Multi arma tacitis praeparant pro te modis.

Vides minaces militis vultus tui;

Siculi minantur amplius, Thusci amplius.

Gir. Sic est, & ipsa Principem expectat suum

Urbs prima regni. Mil. Vive Dux, vive omnium

≤line=625≥ Amor tuorum. Vive spes, vive ô Decus.

Ad arma Princeps, Militat pro te Polus;

Ad arma Princeps, gloria expandit sinus.

Tibi Militamus, gloriae illustres notas

Signabit ensis, prodigus sanguis tua

≤line=630≥ Trophaea tingit. Vive Dux, Dux nos rege,

Et invidendam posteris laudem refer.

Conr. Bene est, eamus quâ viam monstrat Tonans.

Non jam morabor amplius. Gir. Prius hoc tibi,

Princeps, agendum est; regio, quam Francus tenet,

≤line=635≥ Lucensis agri, milite immisso prius

Vastanda tota est; lata fit ferro via;

Et primus hostes hauriet terror tuos.

Con. Tu perge nostrae signa militiae exere.

≤page=25≥

Senex. Sic ducta ad aras victima in mortem ruit;

≤line=640≥ Servare populi non potest ardor Ducem,

Vivoque honores, mortuo flores jacit.

Qui nunc favent, mox deserent; sic nempe fit,

Stantes coluntur Principes: sed cum cadunt,

Omnes recedunt, & fugit retrò favor.

## SCENA QUARTA.

Girardus, Conradinus, Nuntius, Fridericus

Hurnaisus, Marinus, Rogerius, Senex.

GIRARDVS.

≤line=645≥ STa quisquis hic es; unde? quo gressum trahis?

Cur pallet ore vultus attonito tuus?

Sta, fare. Nun. Vocem terror exhaurit meam.

Campo stat agmen marte conferto horridum,

Armis coruscum, multa vibranti Noto

≤line=650≥ Vexilla strident, longa signorum est seges,

Ferrique fulgor ferreum eructat diem.

Surgunt cohortes undique, & mole arduae

Campos inumbrant; luce diffundunt jubar

Latè tremendâ, & aureis fraenis equi

≤line=655≥ Martem lacessunt, praelium hinnitu vocant.

Gi. Agedum quis hostis? Nu. Carolus; fastu tumens

Bellum urget ipse, vertice comanti inclytus

Antevolat agmen, rumpit impatiens moras.

Atroxque diras ructat in coelum minas.

≤line=660≥ Hic Suevus, inquit, dexterâ ocumbet mea,

Hic stabit alto gurgite exundans cruor,

Cadaverumque mole praeclusus vado.

≤folio=B5≥

≤page=26≥

Spumabit atro. Veniat, & terrâ manus,

Aut classe, si vult, vectus, & vastâ trabe,

≤line=665≥ Opponat armis, imbuet terram suo

Vel aequor altum sanguine. Haec jactat ferox,

Circumque turmae flammeo horrescunt globo.

Gir. Ubi est? ubi arma? Nun. Brutios agros tenet.

Conr. Agite irruamus, pugna nos tandem vocat.

≤line=670≥ Quae vestra mens est? Frid. Gloriae illuxit dies,

Conserere dextras censeo dextris opus.

Et dum superbit impiis caelum mimis

Ultro lacessens, sentiat caeli minas.

Gir. Invade Princeps, diriget dextram Deus,

≤line=675≥ Istumque franget impij fastum Ducis.

Praenuntius nam cladis est fastus Ducum

Hur. Invade, constat impetu primo furor.

Occasio victoriarum fit parens,

Oblata cum non temnitur. Procul hinc tua

≤line=680≥ Jam credit arma, quando vicinum & sibi

Mox incubantem sentiet, quaeret fugam.

Mar. Invade, certam tempus ad laurum vocat;

Cogit cohortes arma sunt vastis adhuc

Dispersa campis, ne simul coëant, cave.

≤line=685≥ Vagum per agros agmen invadas licet.

Rog. Invade, prono dum tibi Ausonij favent

Amore cuncti; Francus hic Hydra est tua,

Faecunda laudis messis; haud vanas moras

Generosa virtus patitur, & semper suis

≤line=690≥ Exultat ausis; tempus hoc poscit virum,

Dextram reposcit. Sorte si adversâ cadas,

Tuo ex cruore surget aeternum decus.

≤page=27≥

Conr. Eundum, eundum est; jam mihi bellum sedet,

Miscenda pugna est, gloriâ me involuam meâ,

≤line=695≥ Si sors cruorem saeva deposcit meum.

Senex. Cum causa justa est, esse mors turpis nequit.

Fortuna causam non juvat semper bonam.

Mens nata magnis subjaces sorti quoque.

## SCENA QUINTA.

Conradinus, Milites, Girardus,

Hurnaisus.

CONRADINVS.

NUnc fide Miles, robur expertum manu

≤line=700≥ Animisque dandum est, ultimam hanc operam date

Vobis, mihique. Quaeritur regnum mihi,

Aeterna vobis gloria, atque opes simul.

Quodcunque petitur pectore in vestro sedet,

Et est in armis. Justa vos armat mei

≤line=705≥ Jam causa belli; vindices hic vos volo,

Ut ille vestrâ praedo regnorum manu

Exterminetur. Cardine in summo est labor,

Et in propinquo meta: quid decus exigat

Et quid periclum, voce non nostrâ indiget,

≤line=710≥ Ante ora cuique est; ipse vobiscum ruo,

Ducis una sors & militum est; omen facit

Hic vester ardor, & sequor. Mil. Bellum sedet

Etiam his in armis. capite praestanda est fides

Jurata pridem: causa securos facit,

≤line=715≥ Et prurientes nil timent pro te manus.

Causa ipsa stimulos addit, & decus tuum.

≤page=28≥

Populator ille Francus haud unquam tuis

Potietur armis, evomat vitam licet

Suo triumphos sanguine ornabit tuos.

≤line=720≥ Merces laboris sit tuum tantum decus,

In laude fructus noster est; felix satis

Miles futurus, quando Dux felix eris.

Educ, & arma, & has manus, Princeps, proba.

Con. Eamus ergo, vester auspicium est amor.

≤line=725≥ Hurnaise turmas junge, tu turmas praei

Girardi, ferri longa crispetur seges.

Gir. Pergamus ergo; Miles ad gladios manus;

Hac est eundum, gladius abrumpat viam.

Hurn. State hic, & illic state vos, globus omnium

≤line=730≥ Sit unus, ordo militem invictum facit.

Sic ite, totis buccinae castris sonent.

## SCENA SEXTA.

Carolus, Cosmanus, Robertus, Miles.

CAROLVS.

QUid est? quid istud? Cos. irruit Suevus, citò

Arma arma Miles; irruit Suevus; citò

Properate. Car. Miles, Miles hac, hac hac veni,

≤line=735≥ Date arma, pergite, properate, sternite.

Rob. Istac recedunt, Miles hac, perge hac citò.

M. Fugiunt, recedunt; C. Sternite, aut vinctos simul

Abripite cunctos. Mil. State, conserite hic manus;

Huc arma ferte. Vicimus, fugiunt, cadunt.

≤line=740≥ Car. Insequere Miles; claude devictis fugam.

≤page=29≥

Ne pateat usquam perfido Suevo via.

Ite hac & illac, pars ad illa, pars ad haec;

Lustrate cuncta, semitas, latebras, specus.

Ipse ipse pergo, ne quid occultum tegat.

≤line=745≥ Mors una Suevi nostra erit victoria.

**CHORVS.**

Militum Conradini, seu Germanorum.

ACtum est, perimus, aleae

Sors ista nostrae concidit.

Nihil perenne est, nec gradu

≤line=750≥ Stat quicquam eodem; casibus

Sors cuncta versat, & suo

Ludo insolescit aspera.

Sors Conradinum perdidit,

Ducem Austriae sors perdidit.

≤line=755≥ Et nos fugaces auferunt

Per arva, per sylvas pedes.

Pudet heu fugae! pugnae pudet!

En versa dedimus tergora,

Et pectus exhaurit timor,

≤line=760≥ Et dexterae metu labant,

Et arma manibus defluunt.

At se lacessit mens tamen,

Et rursus optat praelium,

Et rursus horret praelium.

≤line=765≥ Adamantinis necessitas

Heu fixa clavis nos premit;

≤page=30≥

Stabilisque fati jam rigor,

Qui terram & aequor continet,

Dominosque rerum concuntit

≤line=770≥ Nos urget ultro percitos.

Heu Conradini militi

Ignosce fido dum fugit,

Necessitatis haec fuga est,

Non hostis, at fatum premit.

≤line=775≥ Redire in arma mens fuit,

Stetêre defixi pedes;

Et dum manus gladium rotat,

Secreta vis strinxit manum.

Feliciores saepe sunt,

≤line=780≥ Quos causa condemnat reos.

Fortuna caeca est, impetu

Largitur uno quod cupit.

Dijudicare non solet

Quae causa concitet manus.

≤line=785≥ Sic aleam dubio jacit

Non certa casu; sic bonos

Injurioso proterit

Pede, & labores discutit.

At nunc ruinae quis modus?

≤line=790≥ Haec meta belli est; vincitur

Nam quisquis extra Patriam,

Reparare casum non potest.

Pugna una belli finis est.

Forte abstulit Duces fuga,

≤line=795≥ Aut prodidit Duces fuga.

Alias per oras qui fugit,

≤page=31≥

Vitam tueri vix potest.

Suspecta trepidat omnia,

Ipsas & umbras, nec fidem

≤line=800≥ Sperare victus tunc potest:

Placere victori volunt

Quicunque victorem timent.

Produnt, trahunt, cupiunt, ligant,

Et qui favebant antea

≤line=805≥ Dolo favores condiunt.

Jam forte capti sunt Duces,

Et una clades cladibus

Augetur alijs; nec sibi

Constans ruina est in malis.

≤line=810≥ Commilitones sit satis,

Fugientibus restat fuga,

Procul hinc eamus dum licet,

Sine Ducibus miles perit,

Periculosior fuga est

≤line=815≥ Deliberantibus diu.

Eamus ergo, nec via

Sit certa, dum incerta est fuga.

≤page=32≥

## ACTVS TERTIVS.

## SCENA PRIMA.

Carolus, Robertus, Senex.

CAROLVS.

TAndem ergo, tandem vicimus, tegnum est meum,

Et cessit hostis marte confractus meo.

≤line=820≥ Imbellis hostis! tu meam bello manum,

Effulminantem, semper invictam manum

Superbe sentis. Phoebe, qui emeritos freto

Currus Ibero tingis, atque Indos novo

Ortu serenas, quique permensus polos

≤line=825≥ Orbem rotatu circuis totum tuo.

Jam pande vultum, pande meliori comam

Cultu repexam, quicquid aspicies meum est,

Quod Sicula claudit unda vix unquam gravis

Expers tumultus. Laurus adjecta est meis

≤line=830≥ Sperata lauris, hinc honos, & hinc novae

Aeterna laudis fama. Jam nostram tremet

Quicunque Caesar dexteram, & Reges meum

Fulmen pavebunt. Suevus exemplum dedit,

Et purpuratos terruit Reges cadens.

≤line=835≥ Superba Neapolis, ecce jam tandem manu

Tremes sub istâ; quae fuit, si quae fuit,

Spes lapsa retro est, vicimus; poenas luit,

Qui movit iram, perdidit spem, qui meum

Sperare regnum potuit, heu nimium suis

≤page=33≥

≤line=840≥ Confisus ausis dum mihi bellum puer

Impar labori, praelij ignarus parat.

Sen. Sic mens secundo laeta successu tumet,

Victoriarum sic comes superbia est.

Rob. Animos feroces premere victorem decet.

≤line=845≥ Errore forsan Suevus est victus suo,

Non ense nostro; fata dispensat Tonans,

Et sortis auràm, quo placet, flectit levem.

Communis illa est. Crede Rex, hoc tu loco es,

Unde ille cecidit, cadere nam victor potes.

≤line=850≥ Car. Iterumne quisquam conferat mecum manus?

Opponat arma? Rob. Forte qui victus jacet;

Nam saepe victus ipse victorem premit.

Ca. Jacet, peractum est. R. Surgere at rursum potest.

Raro una magnum perculit clades Ducem.

≤line=855≥ Animos sed ipsa saepe majores facit.

Cum premitur anguis, exerit primum caput:

Truncetur istud, quâ potest, caudâ ferit.

Moderare, Princeps, impetum, & victum time.

Car. Victum timebo? Rob. Magna momento obrui

≤line=860≥ Imperia nosti; vincere & vinci Ducum est.

Mutat triumphos una nonnunquam dies

Acerbiori funere, & servum facit

Ante imperantem. Car. Nostra fortunam facit

Armata ferro dextra. Quid sortem times?

≤line=865≥ Rob. Timere prudens debet. Car. O non sic mihi

Ebullit intus sanguis; hac hac in manu

Mea sors rotatur; ille se turpi occulit

Fugâ in latebras; marte perculsus jacet.

Et nunc timebo? Rob. Laeta cum primum favet

≤folio=C≥

≤page=34≥

≤line=870≥ Suspecta sors est; posse te vinci puta,

Non insolesces, teque victorem reges.

Car. Me posse vinci? degener non sic mihi

Emasculatum spiritus corpus regit.

Sen. Aliena semper impotens animus sui

≤line=875≥ Consilia temnit: impetu abripitur ferox,

Exclusa nullum ratio conservat locum.

Car. Bene est, reversus Miles en captos trahit.

## SCENA SECUNDA.

Cosmanus, Carolus, Hurnaisus, Marinus,

Rogerius, Robertus, Senex.

COSMANVS.

REx vive felix, ecce captivos vides,

Violare ferro qui tuum audaces caput,

≤line=880≥ Et rapere Sceptrum Marte tentarunt suo.

Ca. Ubi Suevus ille? Co. Fugit, evasit, latet.

Car. Cadavera inter forsan occultus jacet.

Cos. Scrutatus ista est miles, & nemorum specus

Latèque ripas amnium. Ne sit metus

≤line=885≥ Alibi ipse vitam tristis abrumpet suam.

Car. Infanda capita, generis humani lues,

Etiamne nostrum rapere tentastis decus?

Etiamne & in me mittere audaces manus?

Me exterminare? conserere mecum, ô pudor!

≤line=890≥ Conserere mecum perfidâ pugnam manu?

Jam jam securi subdere est opus caput.

Hurn. Decus est honestâ Regis in causâ mori.

\"

≤page=35≥

Car. Etiamne Regis? Hurn. Regis, hoc nomen dabo

Quanquam secures in caput stringas tuas.

≤line=895≥ Rex Suevus ipse est, & Patris regnum petit.

Fortuna miserum saeva destituit Ducem,

Tibi favit illa. Car. Sed tibi mortem attulit.

Hurn. Desideratam; cum voles mortem jube,

En morti inermis obvium collum feram.

≤line=900≥ Utinam sub armis iste fluxisset cruor!

Mens ista nostra est; arma pro Suevo tuli,

Mortem haud recuso, Debet hoc pridem fides

Jurata Suevo. Militi quisquis necem

Minatur, ultro militem in laudem vocat.

≤line=905≥ Car. Servire nobis si cupis, vitam dabo.

Hur. Germana Dominum mutat haud unquam fides.

Me solve vinclis, in tuum rursus caput

Armabo dextram. Faxit ô utinam Tonans!

Ca. Quid ille faxit? Hu. Purpurem ut nostrum tuo

≤line=910≥ Cruore ferrum. Car. Funere haud uno mori

Scelerate debes. Hur. Tot mihi lauros dabit,

Quot ante mortes: Ipse pro Suevo mori

Exopto, si fas, millies; dirum excute

Pectus, dolosque; dulce pro Suevo est mori.

≤line=915≥ Sen. Mors nulla terret, integra est quando fides.

Car. Et vos? meique? Patriam contra manus

Portastis ambo, laesa jam poenam fides

Reposcit. Mar. Arma Patriae in causâ tuli,

Haec te repellit, & suum Regem petit:

≤line=920≥ c. Quis ille Rex est? M. Suevus; c. O dirum caput!

Non hoc fateris regiae sceptrum manus?

Mar. Liber fatebor, non tuae; raptum tenes,

≤folio=C2≥

≤page=36≥

Et jure repetit Suevus. Ca. Hoc censes quoque?

Rog. Et ipsa censet patria, heu! nimium tuo,

≤line=925≥ Jam quassa ferro. Quisquis in nobis fuit

Ad arma feruor, patriae hunc nostris amor

Insevit, animis; huic opes, vitam, omnia

Debemus omnes. Car. Nonne victorem vides?

Rog. Et doleo, pacem Patriae invidit ferox

≤line=930≥ Fortuna nostrae, victor iratam time.

Nunc restat unum, si jubes victor, mori.

Sen. Patriae superstes esse vir bonus nequit.

Ca. Meminisse vestri par fuit. Mar. Sui est memor,

Oblitus esse patriae qui non potest.

≤line=935≥ Moriamur illi, nascimur cui prius.

Ca. Moriantur omnes, ista libertas nova est

Plectenda morte. Laesa majestas mea est,

Et perduelles impium extollunt nefas.

Mors contumaces spiritus lento premat

≤line=940≥ Dolore cunctis. Rob. Comprime has irae faces,

Iratus esse quisquis infligit necem,

Haud debet unquam; consule & te, & Rex, tuos.

Sint in catenis. Car. Nempe cum agnoscunt scelus;

Rob. Ut mitigato judices animo reos.

≤line=945≥ Consilia semper lenta regnantes decent.

Car. Rapite in catenas, ipse consilia expetam,

Mors certa restat, lapsa spes vitae est reis.

Sen. Atram subire qui reos cupit necem,

Consilia frustra quaerit; irato sat est

≤line=950≥ Animo voluntas; quod cupit, simul & jubet.

≤page=37≥

## SCENA TERTIA.

Conradinus, Fridericus, Senex, Piscator.

CONRADINVS.

O Sors! & istas intuor coeli faces?

Istud serenae lucis aspicio jubar

Ignavus, excors, exul, extorris, vagus?

O sors! ut istud gentis opprobrium meae

≤line=955≥ Et usque & usque perferam? satis est fugae,

Hic sisto, redeo, funerum in strages ruo

Funus meorum. Fugere generosum haud decet,

Latere turpe est. Marte si adverso mei

Cecidere comites ore mordentes humum,

≤line=960≥ Cur sum superstes? heu pudet, nimium pudet!

Immane coelum, perge, si indignus tuo

Favore vivo, nubibus ruptis tona;

In me dehiscat aetheris magni strues,

In me astra totis fulminum flammis cadant,

≤line=965≥ In me minaces sydera eructent faces.

Si cessat Aether, pande tu Tellus sinum.

Dehisce, latebras mortuos inter volo;

Dehisce, socijs reddere hanc vitam volo,

Dehisce, mortem, non fugam turpem, volo.

≤line=970≥ Et vivo? & erro? & fugio? & ignotus vagor?

O mors, reservas cui meum tandem caput?

En magna cervix, percute, in mortem offero.

Transfige pectus, funeris magni est capax.

Uno pudendam dilues ictu fugam.

≤folio=C3≥

≤page=38≥

≤line=975≥ Frid. Etiamne totum jam tibi pectus labat

Cognate? duram disce fortunam pati,

Praevisa sors est, quisquis ad bellum venit

Et vincere, idem & ab hostibus vinci potest.

CO. Utinam sub armis sanguinem hunc totum manus

≤line=980≥ Hausisset hostis! me fugae tantum pudet,

Ducem ruinâ cadere generosâ decet.

At nunc salutis indigens, aeger, miser,

Afflictus erro. Frid. Marte si adverso tuum

Succubuit agmen, agminis serva Ducem,

≤line=985≥ Nondum perijsti, quando spes restat tibi.

Melior redibit sors quoque. Cour. At tu pars mei

Magna es doloris; quando te aspicio, dolor

Inusitatis concutit mentem malis.

Frid. Pro me timere desine, in sortem offero

≤line=990≥ Quamcunque pectus, nec mihi vincit meum

Sors ulla pectus; una non miserum dies,

Cum vita restat, efficit: saepe exuli

Eadem triumphum porrigit, quae sors premit.

Conr. In ista sed te solus adduxi mala,

≤line=995≥ Me propter erras. Frid. Ista majori mala

Superabo mente; tu tuam mentem erige,

Fraena dolorem; major à clade est mihi

Animus superstes; damna si probant virum,

Perstabo contra. Conr. Nec mihi totus retro

≤line=1000≥ Animus recessit, sortis adversa est capax,

En tota si vis Martis & mortis ruat

Nudabo pectus. Attamen quis hic locus?

Quo nunc, vel unde ferre jam fas est gradum?

Frid. Consilia ne sint lenta cum casus premit.

≤page=39≥

≤line=1005≥ En cernis aequor, hac fugae patet via,

Clausa ipsa terra est, forsan à tergo imminet

Et quaerit hostis. Sen. Una cum superest via

Deliberare non licet; terrâ & mari

Iter in ruinam est. Conr. Fata committam mari,

≤line=1010≥ Undis salutem. Sen. Perdita est quando latet

Salus in undis. Conr. Nunc age ô fidum mihi,

Friderice, pectus, rursus in sortem meam

Te amplector; astra, conscias mundi faces,

Testor, vel atram perferam tecum necem,

≤line=1015≥ Vel te reducam. Fr. Testor haec nemora & specus,

Et istud Aethrae Lumen, atque Aethrae Deum,

Non te relinquam; seu per has nemorum sequax

Mors instet umbras, seu mari dandum est latus.

Sen. Sors una vestra est, ibit in mortem fides.

≤line=1020≥ Conr. Nunc quo? Pisarum littus, aut Senas licet

Petamus; Frid. Ecce littori, sors haec bona est,

Piscator adstat, vince promissis virum,

Ut nos per undas parvulâ exportet rate.

Conr. Aggredior. Euge quisquis hoc littus tenes,

≤line=1025≥ Transuehe volentes; magna te merces manet.

Pis. Quae magna merces? Co. Quicquid optabis dabo

Quid dubius haeres? En tibi dextrâ hâc fidem.

Haec te beatum reddet obsequio dies.

Pis. Quas petitis oras? Con. Vel Senis, vel nos Pisis

≤line=1030≥ Istas per undas siste. Pis. Non parva est via,

Et parva nullos haec habet navis cibos.

Con. Istos parabis. Pis. Nullus est nummus mihi.

Con. Hunc statue pignus annulum; pretio redux

Repetam parato. Pi. Pergo, vicinum oppidum est;

≤folio=C4≥

≤page=40≥

≤line=1035≥ En hic propinquos Asturae muros vides.

At unde vos? quae vestra sors est? Fri. Ne tibi

Sit ista cura, tu cibos pretio para.

Te magna sors, & te dies felix manet.

Nos hic per umbras, & per horrentes specus.

≤line=1040≥ Istâ sub ulmo, (restat haec nobis domus)

Latitemus umba; respicit si nos Tonans,

Meliora reddet. Conr. rebus accisis salus

O si qua niteat! spem metumque inter sumus.

Fri. Spes dubia quanquam nostra, despero nihil.

≤line=1045≥ Sen. En sors duorum stirpis Augustae Ducum,

His ulmus Aula est, durus est solium lapis,

Familia, latis arbores fusae comis.

Annona, pectus saeva divexans fames.

Amor unus illis restat, & cordis fides.

≤line=1050≥ Hae sunt fluentes omnium rerum vices.

Misereor, ô vos Principes! ô pectora

Meliore dignâ sorte! quid rursum imminet ?

Quid iste torvo quaeritat vultu minax?

## SCENA QUARTA.

Ioannes de Frangipanibus, Piscator, Conradinus,

Fridericus, Senex.

IOANNES.

PRofare, dubias nec mihi ambages fore;

≤line=1055≥ Crux certa restat, vincula & poenam dabo,

Unde iste, quem fers, annulus? Pis. tolle has minas.

Verum fatebor; in meam Juvenes duo

≤page=41≥

Venere navem; vilis est, sic res habet,

Utrique vestis, oris est magnus decor,

≤line=1060≥ Et liberalis nobiles vultus notat.

Tremor intus ambos concutit; Pisas petunt,

Vel forte Senas; quo feret ventus, volunt.

Ut hos pararem, dum fames urget, cibos,

Hunc tradiderunt annulum. Io. Nummis carent?

≤line=1065≥ Pis. Carere debent: annulum in pignus tuli.

Io. Ubi sunt? Pis. In isto littore expectant, vides.

Io. Ni fallor, unus Suevus est, & Austriae

Dux alter; iste nobiles vultus notat,

Conditio miseros; nobilis praeda in manus

≤line=1070≥ Rapienda nostras: marte prostrati ultimo

Fugam capessunt. Carolus quaerit duos,

Fortuna nostras in manus ambos dedit.

Huc sequere, miles; cerno, Quo fertis gradum?

Et unde? qui estis? conr. Nostra sors notos facit,

≤line=1075≥ Utrumque miserum cernis, hic nulla est tibi

Quaerenda praeda; tendimus quo nos feret

Fortuna & unda; proximum littus dabit

Forsan quietem, vel Senis, vel fors Pisis.

Io. Age Miles ambos colliga, Conr. sine crimine?

≤line=1080≥ Sors misera miseris esse crimen non potest.

Io. Sors ista crimen falsa suspectum facit.

Age perge Miles, colliga dextras Ducum.

Frid. Ducum? sub istâ credis illuvie Duces?

Io. Rape, stringe miles; stringe, F. Nimirum Duces?

≤line=1085≥ Et in catenas? culpa quae facit reos?

Miseria crimen esse si tantum potest,

Cape innocentes; si nocens est, qui miser,

≤folio=C5≥

≤page=42≥

Cape miseros: Ioan. O ficta verborum fides!

Sors vestra nota est, annulus prodit Duces,

≤line=1090≥ Quicumque latebras sic petit, sortem occulit;

Et ista vestis fallit, & fallunt preces.

Co. Miserere. Io. Certam jam preces faciunt fidem.

Bene est, tenentur; qui fugit, fugae est reus.

E. Miserere, I. Quorum? F. Si voles etiam Ducum.

≤line=1095≥ Et innocentum. Per tuam, ô Heros, fidem,

Per fata miserae stirpis, & nomen Patrum,

Per hanc inventam, per tuam dextram, precor.

Ne perditorum perde spem parvam Ducum.

Ioa. Satis est, tenentur; Miles hinc ambos rape.

≤line=1100≥ Con. Nihil innocenti dum licet sorti dabis?

Ioa. Nihil; innocentes non facit Duces fuga.

Subite in urbem, quicquid expediet, dabo.

Sen. Habent, peractum est; occidistis ô Duces,

Sic saepe mortem qui fugit, mortem invenit.

≤line=1105≥ Vitare fatum nescit humanus labor.

At ecce Mater, vexat attonitam sopor,

Frustraque natum lachrymis quaerit suum.

Eripere morti non potest Matris dolor.

## SCENA QVINTA.

Elisabetha, Nutrix, Miles, Senex.

ELISABETHA.

SUccumbo, Nutrix, pectus hoc pondus sibi est,

≤line=1110≥ Et inquieta semper est noctis quies.

Stupor ora stringit, defluunt sumptae dapes,

.

≤page=43≥

Et cura lapsu torquet attonitam gravi.

Oculis pererrat Natus, heu! solus, miser,

Inops, egenus, squallidus, vinctus, tremens.

≤line=1115≥ Et jam cruore; parce, non possum, dolor,

Perij; cruore; pectus enervat dolor;

Tremisco, Nutrix, tota, succumbo mihi.

Nut. Attolle Domina pectus, & noctis metus

Animo repelle; quilibet sibi est metus

≤line=1120≥ Luctusque causa, cum dolor vanus placet

Seque ipse pascit. Eli. Vincere hunc nemo potest,

Cum fata cogunt. Nut. Nullus à fato est dolor.

Ante ora Natus dum tibi occurrit tuus,

Amor suavem pectoris sedem movet,

≤line=1125≥ Et hinc tremiscis Eli. Non amor metum facit,

Fatale bellum metuo, & audacem nimis,

Juvenilis ardor dum manus promptas rapit,

Tremisco Natum. Nut. Laureas Natus novas,

Tuum refundet in sinum victor redux.

≤line=1130≥ Eli. Nox dubia nullas porrigit lauros mihi,

At iste quisnam miles est? Mil. Miserum vides;

Eli. Quibus huc ab oris advenis? Mil. Frustra petis:

Ubique nam esse miles infelix potest.

Tot ista ccernis vulnera extremum tuli

≤line=1135≥ Italis ab oris, ensis hic solus mihi

Tota est supellex, mutilum corpus traho.

Servata vita est, concidit sed spes mea.

Eli. Perij! rigescit jam mihi corpus metu;

Perij! salitque pectus, & vitam male

≤line=1140≥ Male ominosus jam mihi abrumpit metus.

O Nate, Nate! Nut. Domina, succumbis tibi;

.

≤page=44≥

Meliora spera. Dux ubi est, miles, tuus?

Mi. Ne quaere, miserum fata perstringunt Ducem

Pugnare potuit. Nu. Vicit, an victus jacet?

≤line=1145≥ Mi. Vinctus. Nu. dolore solvitur pectus novo.

Domina, ah dolores tempori serva tuos.

Se. Hoc est doloris tempus, & crescet dolor.

Eli. Abscede Nutrix, orba jam, Nutrix, feror;

Abscede Nutrix, restat heu! sorti nihil,

≤line=1150≥ Abscede Nutrix, Natus heu! perijt meus;

O Nate, NateI Nu. Vinctus est, non mortuus.

Se. Qui vinctus esse sic potest, periit miser.

Eli. Perijt, peractum est. Nate, quò matrem trahis?

Abscede Nutrix, mater in mortem ruo,

≤line=1155≥ Superesse nato non volo mater meo;

Haec una matrem & filium tollet dies.

Ibo, ibo, Nati moesta reliquias legam,

Si quid supersit. Nate jam matri spei

Nihil est relictum. Quantus heu! quantus dolor!

≤line=1160≥ Deficio Nutrix, & meum mater sequor

Moriendo Natum, Nu. Domina, ne praeceps abi.

Redimere Natum forsitan fas est tuum.

Subeamus intro, leniet mentem quies.

Se. Nutrit dolorem turbidae mentis quies,

≤line=1165≥ Peiora fingit omnia, & cedit sibi.

≤page=45≥

**CHORVS.**

Militum Francorum.

HAEc liliorum gloria est,

Hoc Francici martis decus,

Haec Caroli laus Regis est,

Haec Francicorum militum.

≤line=1170≥ Vicimus, fracto fugit hostis ense,

Vicimus, turpes latebras petivit,

Vicimus, telis abijt relictis,

Vicimus, campo jacet horror omni.

Omnia festo resonent plausu,

≤line=1175≥ Surgant laeto marte triumphi,

Buccina raucis addita lituis

Extollat victoris honores.

Superba Neapolis caput

Attolle coelo, vicimus;

≤line=1180≥ Suevus fugam turpis capit,

Nobis relinquit gloriam.

Et tu Roma potens gloria gentium,

Quae tollis superis aemula culmina,

Et celsum retines Pontificis decus,

≤line=1185≥ Laudem Carolus hanc auspicijs tuis

Hosti bellipotens eripuit suo,

Et vindicavit jus tuum.

Haec causa justa est, quam polus

Fausto probavit exitu.

≤line=1190≥ Victor triumphat Carolus,

≤page=46≥

Victoriam dedit polus.

Indica Francorum timeant jam regna triumphos,

Gallicaque extollant Eoae lilia Gentes.

Immemor Suevus nimis ille fortis,

≤line=1195≥ Qui tot incertis homines trophaeis

Lactat, & demens acuit severo

Agmina Marte

Hinc miser caecas ruit in tenebras,

Et fugit nostris moriturus armis,

≤line=1200≥ Et suis fidit malè fidus armis

Agmen hoc totas retinere terras,

Et potest victo dare jura mundo.

Coepimus quondam tibi Roma muros,

Gallicis campi rubuere flammis,

≤line=1205≥ Gens sola Gallorum tuos,

Cineres cruori miscuit.

Asiam manu fraenavimus,

Reges rebelles coepimus,

Reges amicos juvimus

≤line=1210≥ Et cessit orbis Gallico

Parens libenter nomini.

Age nunc ferox Germania

Franci time certamina,

Italiam terrarum arcem superavimus armis

≤line=1215≥ Et Siculum tandem nostras capit aequor habenas.

Dicant Itali, cedimus armis,

Dicant Siculi; tendimus herbam,

Dicant, Francis cedimus, omnes.

O Rector orbis aequâ

≤line=1220≥ Qui lance cuncta libras,

≤page=47≥

Adesto, & incitatos

Regis juva labores.

Redeant novi triumphi.

Laeto Carolus agmine

≤line=1225≥ Fusis vindicet hostibus

Quicquid non favet uspiam.

Francus laudis amans suae,

Fretus sydere prospero,

Vanos non timet impetus

≤line=1230≥ Et ceu rupis in arduo

Pastor culmine considens

Contemnit rabiem maris:

Sic plenusque animi & spei

Francus despicit omnia

≤line=1235≥ Hosti terribilis suo.

Potentiorem qui ciet

In arma Princeps principem,

Sibi ruinam concitat:

Et sceptra ventis objicit.

≤line=1240≥ Imbellis aetas, & feri

Ignara belli, gloriam,

Dum quaerit armis, abjicit.

Martia degeneres malè poscunt praelia dextras,

Nominis haud solâ bella geruntur ope.

≤line=1245≥ Spolijs en ditamur opimis,

Et nulla fugae bella supersunt.

Praemia nostri tulimus belli.

Laeti concinimus victori.

Regna Carole victor.

≤line=1250≥ Victus Suevus abivit,

≤page=48≥

Regna Carole victor.

Germanus tibi cessit,

Regna Carole victor,

Caelum jam tibi plaudit,

≤line=1255≥ Regna Carole victor,

Et nos plaudimus omnes

Regna Carole victor.

## ACTVS QVARTVS.

## SCENA PRIMA.

Carolus, Robertus, Cosmanus, Senex.

CAROLVS.

ANimo recurrit cura, nec factum est satis,

Nec ulla voti est meta, si Suevus novos

≤line=1260≥ Redit in labores, morte funestâ occidat,

Ut me triumpho Siculus augusto vehat.

Utinam ter ille, (nam una mors Suevo est parum)

Fundendus esset! mille consumam neces

Uno in rebelli; nemo, quanquam saeviat,

≤line=1265≥ Crudelis hosti est, ultimum in Regem est nefas

Armare dextram; rapere qui sceptrum cupit

Nunquam innocens credetur, & plusquam est reus.

Cosmane, nostras illene evasit manus?

Nusquam repertus? Cos. Crede Rex, nusquam; latet

≤line=1270≥ Aut forte vixit. Car. Cuncta scrutari prius

≤page=49≥

Latè decebat, littora, & sinus maris,

Latebrasque & antra, & caeca sylvarum avia,

Humilesque in agris rusticae plebis casas.

Cosm. Scrutatus omnem miles est ferro locum,

≤line=1275≥ Sylvas, specusque, semitasque & invias

Latebras ferarum; cuncta lustravit loca,

Deserta, rupta, & aspera. Car. Inveniam tamen,

Vel usque in ipsam Teuthonum terram sequar.

Germaniâ sat tutus haud vivet suâ.

≤line=1280≥ Cosm. Tua vota sparsus forsitan rumor juvat;

Nuper repertos Asturae Rector duos

In vincla traxit; indoles claros notat

Vultusque prodit nobiles; laceram gerit

Uterque vestem; multus in animo est timor,

≤line=1285≥ Et transfretare longius votum fuit.

Haec fama. Car. Nempe fama mentiri nequit.

Bene est, meorum meta votorum data est,

Quos quaero fortuna obtulit. Perge ocyus

Cosmane, nostris Asturam castris preme.

≤line=1290≥ Tibi tradat ambos; si negat, totam obrue

Urbem ruinâ, disijce, everte, opprime,

Ultraque ne sit Astura, aut captos reduc.

Cosm. Ibo & reducam, miles huc arma expedi.

Car. Beata regum est vita, cum mordet solum

≤line=1295≥ Prostratus hostis, & suo pressam imbuit

Cruore terram; metuere regnantem nihil,

Regnare demum est; Rob. Regna custodit metus,

Et nil timendo saepe securus cadit.

Hostes habere maximos, regum est salus.

≤line=1300≥ Virtus sine armis languet, & tota otio

≤folio=D≥

≤page=50≥

Marcescit. Car. Hostes ut mei vivant cupis?

Rob. Vivant, sine hoste clarus haud quisquam fuit,

Abeant, recedant. patriam rursum petant,

Etiam arma vertant, gloriae est laurus tuae

≤line=1305≥ Superare rursum; tollere hanc segetem novi

Nolis triumphi. Car. Pulcher est, quando occidit

Hostis, triumphus; esse pax nunquam potest

Cum vivit hostis. Rob. Saepe pax fallit Duces.

Periere plures pace, quam bello Duces,

≤line=1310≥ Fit luxus hostis pigra cum virtus jacet,

Et vitia curas occupant; vigiles facit

Metus labores, pax at ignavos fovet.

Vix stare moles magna regnorum potest,

Si non movetur; hostis est semper sibi

≤line=1315≥ Quoties quiescit. Extulit caelo caput

Bellando Roma; bella cum liquit, suo

Eversa luxu est. Car. Sit satis, nunquam canis

Mordet peremptus; nec decet pacem metus.

Sen. Mutare mentem rex ferox nunquam solet.

≤line=1320≥ Ratione flecti non potest, odit moras,

Cupido totum sola consilium expedit.

## SCENA SECUNDA.

Cosmanus, Carolus, Ioannes Frangipanibus,

Conradinus, Fridericus, Robertus, Senex.

COSMANVS.

EN Asturae Praefectus, & capti Duces;

Haec meta belli est, prima regnorum dies

≤page=51≥

Jussa est secutus ipse Praefectus tua.

≤line=1325≥ Ioan. Sic Rex, decebat; quos petis, sisto Duces,

Hic Sueviae Dux, Austriae est hic Dux quoque,

Utrumque vilis contegit vestis Ducem:

Latere sic mens fuerat, at dum sic fugam

Placidum per aequor instruunt, ambo mea

≤line=1330≥ Sunt praeda facti: fecit hic certam annulus

Dum forsan illos persequor, pro te fidem.

Sic vive Rex, victoriâ tandem frui

Partâ licebit, in tuas praedam manus

Fortuna vexit, quaeque victorem extulit,

≤line=1335≥ Eadem triumpho decorat, atque auget decus.

Car. Et nostra meritis gratia accedet tuis.

Bene est; at istam, quâ latent, vestem exuant.

Videre victos sic juvat, sic & Duces.

Sen. Videre tantum non tibi fiet satis,

≤line=1340≥ Vestem exuunt vitâ exuendi postmodum.

Car. Et ista cerno capita? & infandum genus?

Polluta scelere monstra, quae vindex polus

Effulminatis ignium mactet globis?

Quae terra patulo sorbeat rictu reos?

≤line=1345≥ Quae sempiternis Orcus involuat focis?

Istos nefandos intuor? Con. cernis Duces,

Sed non nocentes; sorte miseri jam sumus

Non scelere; viles non sumus, clarum est genus

Et non nefandum. Car. Nempe cum bellum mihi

≤line=1350≥ Infertis hostes? Con. Fateor hoc, hostes sumus,

Si crimen est, commune nobis & tibi est,

Tu noster hostis; arma non faciunt reos,

Sed scelera. Car. nostrum rapere cum regnum cupis,

≤folio=D2≥

≤page=52≥

Scelus negabis? Con. Non tuum, sed quod meum est

≤line=1355≥ Regnum reposco, stirpis hoc jus est meae.

Ca. Tuumne regnum? Co. Quod fuit patris, meum est.

Repetere cunctis quod suum est leges sinunt.

Car. At nostra vestras arma fregerunt manus,

Victor triumpho. Con. Fateor, & victos vides;

≤line=1360≥ Ca. Videoque vinctos. Co. Sortis adversae est malum,

Fortuna victos fecit, & vinctos simul.

Accidere victis quod potest, victor time.

Si bella movi, debui; at sortem fero

Quia marte victus; arma, non animum abstulit

≤line=1365≥ Fortuna nobis, novimus cladem pati

Et quicquid ultra est. Car. quicquid est ultra, dabo.

Fri. Nil deprecamur, tu jube quicquid voles:

Misera esse virtus non potest, morte altior

Aeternitatis culmen excelsum petit.

≤line=1370≥ Ab igne lumen haurit, à ferro decus,

A morte vitam. Ca. Vincula & carcer domant.

Fri. Ligata virtus libera est, coecos specus

Illustrat ipsa; dedecorat animum scelus,

Non carcer: atrae congere hic umbras Stygis,

≤line=1375≥ Caliginemque noctis & mortis simul,

Virtus micabit. Car. Hic sibi assurgit timor,

Periculoque audacior laudes crepat.

Sic insolescit saepe captorum furor.

Fri. Ne furere crede, non facit fortem timor.

≤line=1380≥ Car. Cum nulla spes est saepe tunc surgit furor,

Vitamque temnit; Fri. Vita non animum facit,

In me est serenus pectoris magni vigor,

Amore vitae quisquis est audax suae

≤page=53≥

Frustra laborat, debet invitus mori.

≤line=1385≥ Car. Ego contumacem spiritum elidam tibi.

Fri. Non contumacem; liberum & plenum sui,

Firmaque certum mente, dum mortem ingeres,

Se mper videbis. Liber est qui non reus.

Car. Et non fateris te reum? Fri. Justae reus

≤line=1390≥ Est nemo causae; non reum, at victum vides.

Fortuna dum te blanda victorem facit,

Non ideo victos asserit ferro reos.

Fortuna tecum est, causa nobiscum est bona.

Hac gloriamur, sorte sis victor licet.

≤line=1395≥ Car. Furiose, temnis ergo victoris manum?

Istud verendum verticis nostri decus?

Meminisse mortis vos decet, nostrâ in manu

Est vita vestra. Con. Quod potes victor jube,

Auferre vitam non potes; vel si potes,

≤line=1400≥ Non velle debes; cuncta victori haud licent,

Car. Quod velle victores queunt, hoc & licet,

Est in rebelles summa lex, jusque ultimum

Regis voluntas; hostibus vitam dare,

Auferre vitam, liberum est; victis preces

≤line=1405≥ Tantum supersunt; nulla victorem ligant

Decreta legum. Con. Lege si nullâ geris

Crudelis arma, nulla spes victis manet.

Fraenare semper impetus victor suos

Iramque debet; cuncta fecisti tua

≤line=1410≥ Vincendo, superest vita sed victis tamen

Quando arma ponunt. Car. Quando victori placet.

Vitam relinquit arma qui ponit sua.

Fri. Vitam meretur arma qui ponit sua

≤folio=D3≥

≤page=54≥

Victoriae jus ultimum est armis frui

≤line=1415≥ Servare victos. Comprime hanc molem tui

Motusquę vanos pectoris. Rob. Magni est Ducis

Donare vitam, auferre quam victis potest,

Victoris haec laus, parcere abjectis, neque

Aestusque & iras mentis incensae sequi.

≤line=1420≥ Victoriarum primus est semper gradus

Superare se ipsum. Car. Viverent noxae rei

Atrocis hostes? viverent qui ausi meum

Appetere regnum, Marte turbarunt suo

Populi quietem? Viverent quorum sitim

≤line=1425≥ Satiare noster ante debebat cruor?

Con. Simplex quod hostis tentat, hoc nulli imputat

Quicunque victor; solita sunt Martis mala

Invadere hostem, ferre bellando necem,

Regnum occupare. Non meum est tamen hic nefas,

≤line=1430≥ Repeto per arma quod meum est, & quod tuis

Dux saevus armis opprimis; non jus tibi est,

Armata sed vis, Rumpe libertas fores,

Ubi justa causa est, esse non debet metus.

Etiam quod armis occupas victor, meum est.

≤line=1435≥ Victoque debes; arma non justam ferunt

Violenta causam, rapere nec quovis licet

Aliena bello: si licet, terras rape,

Refixa coelo sydera, & celsum rape

Solium Tonantis. Arbiter rerum sedet,

≤line=1440≥ Judicia cujus nemo pervertet, Tonans.

Car. Hoc in catenis? Nempe sic victus furis,

Et hîc minaris? judicas? damnas? cito

Rape perduellem miles, & ferro caput

≤page=55≥

Macta scelestum, protinus vitam evomat,

≤line=1445≥ Lentè per artus iste distillet cruor.

Fri. Etiam decorum est, justa cum causa est, mori.

Vincit tyrannum qui mori fortis potest.

Fac purpuretur sanguine hoc corpus meo,

Tuum loquetur sanguis effusus scelus.

≤line=1450≥ Car. Ut contumaci mente furiatus tumet?

Fri. Contemno liber quas vomis victor minas,

Contemno mortem Con. Judice est tali mori

Dulce & decorum. Quod voles jube ocyus

Juvat tyranno Iudice insontes mori.

≤line=1455≥ Car. Age perge, miles, abripe hinc, fati modum

Inveniet ira, mortem & opprobrium ferent.

Sen. Ecce innocentes gestiunt laeti Duces,

Nocens tyrannus tristis est, & se premit,

Torquere dum vult, ipse se torquet prius.

## SCENA TERTIA.

Carolus, Robertus, Senex, Cosmanus,

Girardus Pisanus.

CAROLVS.

≤line=1460≥ AGe ira totas pectoris moti faces

Incende, justa est flamma cum victus suo

Insultat hosti; vilis est quando parum

Victor timetur. Debitas poenas dabunt

Quotquot rebelles concitas in me manus

≤line=1465≥ Movêre bello. Mortis inveniam modum,

Nec dulce nec decorum erit victis mori.

≤folio=D4≥

≤page=56≥

Rob. Rex mitigare pectus atque iram decet,

Generosus ardor abripit victos Duces;

Laudandus ille est qui suam temnit necem

≤line=1470≥ Vicina quando est; omne victori decus

Tunc victus aufert, degener quando timet

Mortem aut triumphum. Car. Supplicem victos decet

Offerre vocem. Rob. Cordis ignavi est preces

Offerre, luctuque elevat victoriam

≤line=1475≥ Qui deprecatur. Hostis est hostem mori,

De sorte fortis queritur, & non de nece.

Car. An me benignum forte victorem cupis?

Haec ira justa est. Rob. Crede Rex, quo te altius

Fortuna vexit, obsequi tanto minus

≤line=1480≥ Animoque & irae convenit. Car. Quid me decet?

Rob. Benignitate vince quos ferro domas,

Car. Etiam superbos? Rob. Quam vocas superbiam

Vigor juventae est, namque victorem Duces

Jam te fatentur. Car. At simul spernunt, nec hoc

≤line=1485≥ Sceptrum fateri, nec meum regnum volunt.

Sen. Tuum fateri quod suum est nunquam queunt.

Car. Haec nostra mens est, occidant, nemo reis

Debere vitam perfidis ullam potest.

Sen. Mors hostis ullum non facit regem satis.

≤line=1490≥ Post fata crescet amplius nefas tuum.

Car. Pereant scelesti. Rob. Mortis at causam excute

Tuo in Senatu. Car. Perge, cura haec sit tua,

Adsit Senatus, nobiles nostros voca.

Sen. Ut te sequantur, & tuum probent nefas.

≤line=1495≥ At en furoris causa succedit novi,

Cos. En Rex favores geminat, atque auget suos

≤page=57≥

Fortuna belli Principem tradit tibi.

Hic est Girardus, movit Italiae in tuum

Regnum cohortes, ipse Thuscorum manus

≤line=1500≥ Armauit in te, robur & Suevo novum

Adjecit audax. Ca. Sic favet votis Tonans,

Et me triumpho cumulat, & victoriâ.

Ubi est repertus? Cos. Clade perculsus fugam

Cum forte adornat incitus cursu tuus

≤line=1505≥ Miles retraxit. Urbium vires novas

Rursum incitabat, armaque agrestis manus

Victo offerebat, praeda sed factus tibi est.

Solus triumpho deerat hic unus tuo.

Ca. Cumulantur ergo laeta successu novo,

≤line=1510≥ Hostile restat jam nihil. Nempe hic mihi

Aliunde quaeris & juvas hostem simul?

Gi. Vicisse, Princeps, sit satis, causam mei

Ne quaere motus, causa quae Suevum impulit

Mihi arma suasit; milites nemo reos

≤line=1515≥ Accusat hostis, pro omnibus Dux est reus

Iniqua quando est causa. Ca. At in culpam venit,

Quicunque sequitur principem culpae reum.

Commune crimen militum est crimen Ducis.

Et tu tumultus author, & belli caput

≤line=1520≥ In me remotas Teuthonum gentes trahis

Italosque & urbes ducis, & culpâ cares?

Gi. Quodcunque Regi debitum obsequium est meo

Lubens peregi, subditum sic me docet

Natura, leges sic jubent; facit reum

≤line=1525≥ Natura nullum. Ca. Jura, quae jactas, silent

Quando arma vincunt; cum Duce hic poenas dabis.

≤folio=D5≥

≤page=58≥

Gir. Communis ergo gloria & belli & necis

Utrique fiet, prodigus vitae viget

In me ardor hujus, & fuit votum prius

≤line=1530≥ Parare Suevo sanguine hoc regnum meo.

Invidit illa, quae favet raro bonis,

Fortuna Ducibus, sed tamen sortem feram,

Et quisquis in me est effluet Suevo cruor.

Decerne mortem quam voles, vitam dabo.

≤line=1535≥ Car. Duc in catenas, jure supplicium expetam.

Et en Senatus. Sen. Scilicet quem tu reges,

Consilia reges expetunt, sed quae volunt.

## SCENA QUARTA.

Carolus, Robertus, Senatores

Cosmanus, Senex.

CAROLVS.

ET ipsa moles imperi, & belli labor

Salusque regni, & civium cura omnium

≤line=1540≥ Subsidia, Patres, vestra jam tandem petunt.

Aperite mentem, vera libertas patet.

Haec nostra causa est. Nuper hoc regni decus,

Diadema frontis regiae, & sceptrum manus,

Authoritate Pontifex dum vult sacrâ

≤line=1545≥ Et dum Senatus lege decernit suâ

Lubens recepi; populus applausit mihi,

Solioque celsus jura dictavi meis.

At inde Suevus milite externo potens

Germaniaeque robur atque Italas trahens

≤page=59≥

≤line=1550≥ In arma vires, jura dum patris crepat,

Suamque frustra jactat haeredem Domum,

Has concitavit impio motu plagas,

Incendioque, qua patet regnum, furens,

Et cuncta vastans, hoc, ait, regnum est meum,

≤line=1555≥ Ferro & ruinis asseram, si quis neget,

Si quis resistat, opprimam. Regem decet

Servare cives, protinus duxi meas

In arma turmas, & gravem Suevo obtuli

Ardente pugnam milite. Hoc testor jubar

≤line=1560≥ Radiantis Aethrae, conscium & mentis Deum,

Vixdum cohortes strinxerant ferrum meae

Mox terga Suevus vertit, & saltus fugâ

Specusque & antra, quo latent ferae loco,

Petijt tremiscens; agmen insequitur Ducem,

≤line=1565≥ Latèque strages editur, multus viam

Humectat imber sanguinis, gemunt agri,

Cadaverumque longa per campos strues

Horrescit. Istam sic meo victoriam

Donavit Aether militi, & causam probans

≤line=1570≥ Plenis triumphos annuit votis mihi.

Uterque captus, Suevus, Austriacus quoque est.

Alios rebelles claudit & carcer Duces.

Haec nostra mens est, carcere educti occident,

Et pacis hostes publicae vitam vomant.

≤line=1575≥ Sen. Consilia quaerit, ipse decernit prius.

Car. Mens vestra Proceres, quae sit, hic depromite.

Rob. Authoritatis regiae est culmen favor,

Benignus esse qui potest rex tutus est.

Age ergo victis parce; nam nunquam decet

≤page=60≥

≤line=1580≥ Ferire ferro stirpis augustae Duces:

Te spectat Orbis, ingemiscet mox quoque

Si clarus iste purpuret terram cruor.

An tanget atrox regium lictor caput?

Immerget ensem pectori, aut fauces manus

≤line=1585≥ Funesta claudet? Fateor, hostes sunt, scelus

At nomen istud non habet; causâ quoque

Aliquâ tuentur quicquid est actum hactenus.

Tuum est quod ista jam tenes sceptrum manu,

Suevus paternae jura praetendit Domus,

≤line=1590≥ At marte victus cedit, idcircò caput

Submittet ensi? mortis opprobrium feret?

Servare tantos, magne Rex, debes Duces,

Facies amicos, & tuae clementiae

Trophaea vivent. Car. Rursus hostes ut meum

≤line=1595≥ Regnum, caputque perfidis armis petant.

Sen. En ipse judex saevus accusat reos.

Senat. 1. Munimen ingens principum est severitas.

Regale sceptrum stabilit, & firmat thronum.

Age ergo victos ultimo fato Duces

≤line=1600≥ Jube perire; laesa majestas petit.

Quicumque regnum aut regium ferro caput

Attentat audax, mortis extremae est reus.

Senat. 2. Justitia primum est maximi Regis decus

Haec fulminantem porrigit gladio manum,

≤line=1605≥ Age ergo victi sentiant justum Duces

Tremantque Regem; quod jubent leges, jube:

Et perduelles, pacis osores tuae,

(Haec causa justa est) sanguinem fundant suum.

Car. Et iste Suevus regium ut nomen ferat?

≤page=61≥

≤line=1610≥ Ecclesiam ut perturbet? at vos pergite.

Sen. En rursus aliud suggerit Judex scelus.

Senat. 3. Ecclesiae Patronus est princeps suae,

Et vindicare debet; hoc ergo jube

Ecclesiae hostes, pacis offensae rei

≤line=1615≥ Subdant securi noxium strictae caput.

Istud reposcit munus aethereae potens

Regnator Aulae; redde quod debes Deo.

Senat. 4. Quicunque Regis nomen usurpat, reus

Regnum lacessit, & nocens debet mori.

≤line=1620≥ Lex ista regni est, lege stat tali decus

In Orbe primum. Suevus ergo sit reus,

Cum morte nomen ponat, & simul cadat

Qui perduellem juvit Austriacus Ducem.

Car. Bene est, nocentes sic decet mori Duces.

≤line=1625≥ Cosmane quid tu? judica liber reos.

Cos. Magnificum & ingens regibus semper fuit

Juvare miseros, parcere abjectis; tua,

O Rex, sit ista gloria, & victos Duces

Benignitate refice; da vitam, & tuae

≤line=1630≥ Consulere vitae disce; dum sors omnibus

Eadem est Monarchis, perdere haud unquam decet

Servare quos clemens potes; clara est Ducum

Stirps Suevicorum, claraque Austriae Ducum.

Dimitte victos, parce, poenarum est satis,

≤line=1635≥ Vidisse captos, supplices, miseros, reos.

Car. Videtur ergo pluribus, morte occidant.

Haec vestra mens est. Rob. Non mea est, si rex jubes,

Decerne quod vis, non decet ferro Duces,

Subjicere tantos. Rex age, en supplex cado,

≤page=62≥

≤line=1640≥ Ignosce, vitam, quod dari summum potest,

Minimumque, posco. Per tuam dextram precor

Per quicquid in te est, ne mori cogas Duces

Ca. Rata nostra mens est. Co. Genibus advoluor tuis.

Per ista genua, per tui sceptri decus,

≤line=1645≥ Rex oro, parce Ducibus, oppressis fave,

Compesce ferrum. Car. Non licet, debent mori.

Senat. 1. Mors Conradini, crede rex, vita est tua.

Senat. 2. Qui noxios non tollit, in sese excitat.

Senat. 3. Hostis peremptus amplius nunquam nocet.

≤line=1650≥ Senat. 4. Pax certa regni postulat Suevi necem.

Car. Satis est, nocentes occidant, jubeo, Duces,

Cum sol ab undis crastinum revehet diem.

Sen. Actum est moveri pectus immite haud potest.

Non culpa Suevi displicet, vita haud placet.

**CHORVS.**

Puerorum & Puellarum.

≤line=1655≥ FLendum est, pueri, solvite planctus,

Flendum est, pueri, solvite lacrymas.

Et sufficiant brachia planctibus,

Et sufficiant fletibus oculi.

Vertit nostros fortuna Duces.

≤line=1660≥ Flendum est, lachrymas ferte puellae,

Flendum est, planctus ferte puellae,

Et sufficiant oculi lachrymis.

Et sufficiant planctibus animi.

Vertit nostros fortuna Duces.

≤page=63≥

≤line=1665≥ Conradine tibi pectora tundimus,

Conradine tibi lumina solvimus,

Conradine tibi dicimus ultima,

O spes, ô patriae jam decus occidis!

Conradine tibi solvimus has comas

≤line=1670≥ Conradine tibi diripimus genas.

Conradine tibi quod superest damus’,

O spes, ô patriae jam decus occidis!

Heu nimis clari generis propago,

Occidis saevâ feriente sorte

≤line=1675≥ Et simul nostrae lachrymandus aufers

Gaudia vitae.

Heu nimis magni soboles parentis

Occidis Franco nimis ah iniquo!

Et simul nostro periturus addis

≤line=1680≥ Vulnera cordi.

Tu quoque nostros Friderice petis,

Fletus, planctus, vulnera, lachrymas:

Tibi nostros nudamus honores,

Quicunque decent, quicunque tegunt,

≤line=1685≥ Accipe Dux lamenta tuorum,

Dignus meliori sorte jaces.

Friderice tibi gaudia ponimus,

Sine te noster vilescit honor,

Sine te tantum vulnere premimur,

≤line=1690≥ Accipe Princeps vota tuarum,

Dignus meliori sorte jaces.

Misera heu Mater, faecunda nimis,

Ast in luctus foecunda tuos

Nimium infelix sors tua, nondum

≤page=64≥

≤line=1695≥ Vulnera sentis.

Misera heu mater, magni infelix

Conjugis uxor, clarique parens

Optima nati, quis tibrgemitus,

Et suppeditet verba dolori,

≤line=1700≥ Paria haud unquam verba dolori?

Heu Sueve peris, maxime princeps,

Cui laeta tui gesta vovebant

Patris honores, Salomonis opes,

Dignos clara stirpe triumphos. ˂ stripe

≤line=1705≥ Occidis heu Austriace infelix,

Ultima magni Generis proles,

Et Caesareo dignus honore,

Germenque Domus, spes quoque patriae.

Imbellis amborum fuit

≤line=1710≥ Aetas, & anni primitus

Primam attulere spem suis;

Invidit at sors invida,

Decerpsit ambos, ut suo

Mox purpurarent sanguine

≤line=1715≥ Florem iuventae, & spem Domus.

Incerta spes mortalium est,

Mortem juuenta dum fugit

Accensa studio gloriae,

Mortem invenit, nec se explicat.

≤line=1720≥ Accipe nostras lachrymas Sueve,

Accipe nostros Austrie planctus,

Ultima ferimus verba, valete.

≤page=65≥

## ACTVS QVINTVS.

## SCENA PRIMA.

Elizabetha, Nutrix, Senex, VVernerus

Comes.

ELIZABETHA.

BEate rerum conditor, miserae hos vides

Matris labores; luna seu noctu micet,

≤line=1725≥ Seu Sol diurnam luce decurrat viam,

Mens inquieta turbidos fluctus movet,

Imago Nati semper occursat mei,

Sed tristis, & dejecta, & atra, & squalida,

Nunc ultro vinctas porrigit matri manus,

≤line=1730≥ Premitque vocem; nunc in amplexus ruit

Et hos cruore foeda conspurcat sinus.

Conata primum ter loqui, ter vox stetit

Luctu impedita, murmure at tandem levi

Vale, inquit; iterum, jam parens, inquit vale.

≤line=1735≥ O magne mundi Genitor, & Natus meus

Collum securi subdere augustum queat?

Ibo ibo, & ipsa genua victoris manu

Complexa stringam, lack rymis flectam meis,

Aut una matrem tollet & Natum dies.

≤line=1740≥ O certa nimium somnij nostri fides?

Hoc est quod iste pectoris nostri fores

Pulsabat horror; nemo nam frustra timet

Cum spectra noctis territant, & cum dolor

≤folio=E≥

≤page=66≥

Inusitati concutit motu fibras.

≤line=1745≥ Nut. Remedia quaere Domina, nam solus dolor

Sese fatigat; mitte qui repetat tuum

Quocunque Natum jure, vel captum tibi

Pretio reducat. Matris haud victor preces

Unquam repellet. Eli. Forte jam occubuit, ferox

≤line=1750≥ Victoris ira est. Nut. Attamen Nato tua

Ne cura desit; sorte si debet malâ

Carere regno, vivat, & vitam suis

Patriaeque servet. VVern. Domina, si tantum jubes,

Vide paratum, ne tuum mater precor

≤line=1755≥ Relinque natum. Eli. Perge, victorem pete,

Pretiumque vitae, & matris augustae preces

Abjectus offer; careat & regno & suis

Jam fractus armis; Vita, nam leges volunt,

Sit salva Nato. VVer. Pergo, & expediam viam,

≤line=1760≥ Solare temet Domina, tam clari Duces

Quando arma ponunt morte poenas non dabunt.

Sen. Rex iste claros morte distinguet Duces

Crudeliori; Carolus flecti nequit.

Eli. Vtinam? sed inter dubia curarum aestuo

≤line=1765≥ Velut inter undas navis adversas tremit,

Partes in omnes mente non certâ feror,

Consilia pectus nulla distractum tenent,

Metus resurgit undique, & casus malis

Perfugia monstrat nulla. Quo mater trahor?

≤line=1770≥ Quo Nate matrem mentis heu inopem trahis?

Superbus iste forte contemnet preces,

Pretium repellet; precibus inflecti putant

Tumidi probrosum. Nut. rursus in dubium vocas

≤page=67≥

Quod jam necesse est; ultima haec Nato parens

≤line=1775≥ Officia debes. Eli. Et dabo si sors petit

Etiam cruorem; morte si tantum potest

Flecti iste victor, hoc meum ferro latus,

Transadigat, istud, faeminae quanquam, caput

Rescindat ense. Filio vitam dedi

≤line=1780≥ Pariendo, rursus, si jubet victor, dabo

Moriendo vitam. Sen. Lachrymas tantum potes;

Perire Natum victor; haud matrem cupit.

Ille imperavit aliquid, atque infra Ducem.

Nut. At forte parcet ille; jam factum puta;

≤line=1785≥ Reducem videbis, quem dolor tantus petit.

Eli. In peius animus pondere immerso labat,

Et ominosum jam trahunt gressam pedes.

Sperare forsan cum volo totam novus

Circumdat horror. Sic timor fomes sibi est.

≤line=1790≥ O Nate, nunquam, Nate, maternas redux

Implebis ulnas? Non tuae stirpis novum

Videbo germen? Nut. Domina, ne rursum tuo

Te trade fessam luctui. Eli. Nunquam satis

Lugebo natum. Nut. Sed tibi est luctus gravis,

≤line=1795≥ Enervat ille pectus, & sensum abstrahit.

Redi ad quietem. Eli. Redeo, sed Natus mihi

Nunquam redibit; nulla spes; heu! nulla spes.

Sen. Praesentit animus imminet quicquid sibi,

Natura miseros sic monet; rarò tamen

≤line=1800≥ Effugia damnis certa supremis patent.

Caeca in ruinam sors trahit quicquid dedit.

≤folio=E2≥

≤page=68≥

## SCENA SECUNDA.

Carolus, Robertus, VVernerus Comes,

Cosnianus.



CAROLVS.

IGitur renatum Phoebus adduxit diem.

Peragenda res est, occidant capti Duces,

Nosterque tandem pace tranquillâ thronus

≤line=1805≥ Fruatur, unus asseret regnum dies.

Quis iste rursus? Rob. Iste legatus venit,

Car. L egatus ad me? Rob. Theutonum è terrâ venit

Legatus ad te. Car. Mens rata est, frustra meum

Tentabit animum, certa mors sontes manet.

≤line=1810≥ Rob. Tamen audiatur, Car. cernet hic mortem dies,

Frustra audietur. Siste legatum tamen,

Hic adsit, aequitatis hunc thronum colat.

VVer. Rex Magne, cujus sydera exornant manus

Virente lauro, cui Tonans victoriam

≤line=1815≥ Superante nuper milite egregiam dedit,

Legatus adsum, Sueviae Ducis parens

Augusta mittit, & meas supplex tibi

Praetendit ipsa dexteras: Vitam sui

Petit illa Nati, & Austriae vitam Ducis.

≤line=1820≥ Miserere victor, vota non ultra patent.

Hostes fuerunt; causa, quam nosti, impulit,

Ut dum paternas Suevus exposcit plagas,

In arma ruerent; non scelus fecit reos

Sed causa belli. Nunc tuum est belli decus,

≤page=69≥

≤line=1825≥ Et te triumphis excipit regnum suis

Hostesque cunctos marte vicisti tuo.

Quod ergo superest, quodque nunc unum petit

Augusta Princeps, quod dari minimum potest,

Concede vitam. Quod voles pretium dabit,

≤line=1830≥ Redimere victos lege, quae belli est, cupit,

Aut quam jubebis; ira secedat loco

Tantum parumper; busta Cyclopum fera

Non semper undant; nec polus semper tonat,

Rutiloque saepe crine delectat solum.

≤line=1835≥ Magni supremum est Arbitri rerum decus

Servare miseros, sorte perculsos manu

Levare molli. Tu Deum, si Rex placet,

Imitare, victis sis Deus, serva, juva

Et te serenum redde, dum vitam petunt.

≤line=1840≥ Ferum est cruorem velle, dum victi manus,

Laurumque & herbam porrigunt. Ultra est nihil

Quo se ira fundat. Saevus abjectis leo

Ignoscit ultro belluis: nec se putat

Saevire dignum quando prostratum jacet

≤line=1845≥ Hostile corpus. Jam jacent victi Duces,

Leva jacentes; blanda majestas solet

Benignitatis pandere optatae sinum,

Haec pacis ara est, & polo placido micans

Sydus salutis. Si quis est error Ducum,

≤line=1850≥ Pretio expiabunt, vende, quam mitis potes

Donare vitam. Barbarus victis Scytha

Ignoscit ultro, nec suas fuso manus

Cruore foedat quando mars clade est ferox

Satiatus atrâ. Magne Rex, hominem reis

≤folio=E3≥

≤page=70≥

≤line=1855≥ Te ostende Ducibus, sentiant in te suam

Vitam & salutem: pectus Herois viri

Humanitatis esse delubrum solet.

Hoc pande miseris. O tuum quanto decus

Germanus ore tollet, & laudes canet,

≤line=1860≥ Si vita veniat unde sperabat nihil!

Redde ergo victos Principi Augustae Duces,

Et redde Patriae, vota cunctorum fero.

Car. Deliberatum est, certa jam mentis sedet

Lex & voluntas, sera legatus moves

≤line=1865≥ Seroque vota, Judicem, haud Regem vides,

Et aequitatis hoc tribunal impleo.

Igitur recede. VVer. Si preces mentem movent,

En ipse supplex genibus advoluor tuis,

(Puta esse Matrem) per tuum nomen precor,

≤line=1870≥ Per hoc tribunal, per tuam laurum, & tuae

Victricis arma dexterae, serva Duces.

Hoc vota miserae Matris, hoc lachrymae petunt,

Quas imbre multo fundit, & pedibus tuis

Iterum refundit. Nil dabis moestae pio

≤line=1875≥ Matris dolori? per tuum pectus rogo,

Humanitatis sentiant aliquem tuae

Juvenes favorem, sydus affulge reis

Ducibus benignum; quidquid optabis dabunt,

Tu linque vitam. Car. Judicavi, sit ratum.

≤line=1880≥ Lachrymis moveri Judicem nunquam decet.

Legate cede, Rob. Rursus en supplex cado,

Ignosce, clari sanguinis serva Duces.

Ne perde miseros, ne simul matrem eneca.

Amore junge potius, aut, namque hoc potes,

≤page=71≥

≤line=1885≥ Affinitate junge; sic Reges solent.

Hostesque saepius hostis affines facit.

Nihilne nobis Rex dabis? vitam his peto,

Et hoc benignae sit mihi donum manus.

Cosm. Etiam ecce rursus ultimas porto preces,

≤line=1890≥ Ignosce Ducibus, gloriam extollant tuam

Gentes remotae; servient ipsi tibi

Benignitatis munere obstricti Duces.

Foedare nomen, dum potes, noli tuum

Severiore lege. Poenarum est satis,

≤line=1895≥ Jam carcer istos integro moestos Duces

Conclusit anno, spemque dum longam trahunt,

Et horror ingens pectus attonitum quatit,

Dedêre poenas. Ipse te mundus rogat,

Populique & urbes singulae obtendunt preces

≤line=1900≥ Genua ista adorant; alleva oppressos Duces,

Certoque amicos foedere actutum para.

Car. Satis est, mearum postulat rerum status,

Ut expietur caede, quod factum est, nefas.

Legate cede; quod volo nullus prece,

≤line=1905≥ Jam turbet ultra. Miles hic sistat reos,

Et mox supremum morte concludant diem.

Adsint, & istam quam tuli sententiam,

Nam justa lex est, audiant. Tu perlege

Roberte Scriba; Lictor educto caput

≤line=1910≥ Utrique tollat, caeteris laqueo premat

Adstrictiore guttur, & vitam exigat.

≤folio=E4≥

≤page=72≥

## SCENA TERTIA.

Robertus Bariensis Scriba, Conradinus, Fridericus,

Captivi alij, Girardus, Marinus, Rogerius,

Hurnaisus, Senex.

ROBERTVS SCRIBA.

MAndata Regis exequar. Vos hic Duces

Audite legem Regis. Haec sententia est.

Dux Conradinus Sueviae, & Dux Austriae

≤line=1915≥ Fridericus. ille quod sacrum Regis sibi

Assumpsit audax nomen, atque ambo manu

Forti occupare, iura quod damnant nefas,

Voluêre Regnum, Ecclesiaeque perfido

Turbare pacem milite, & Regis caput

≤line=1920≥ Tentare ferro, capite dent poenas suo.

At perduelles caeteri laqueum induant.

Mors adsit, omnes occidant, hoc Rex iubet.

Con. Scelerate Scriba, regium tali caput

Ut voce damnes? Jura quae legem ferunt?

≤line=1925≥ Rex sum, nec in me regis imperium est tui.

Ecclosiae turbare me pacem nego.

Regnum parentis postulo, regnum est meum,

Iniquus ille retinet, & saevâ manu

Aliena fraenat, Innocentiae hic meae

≤line=1930≥ Appello testem, corda qui regum tenet,

Sceptrumque justâ lege dispensat bonus,

Hic nulla culpa est, nec reum noxae videt.

Iniuriarum sum reus, dum Rex meas

≤page=73≥

Usurpat oras. Pectus haud timidum mihi est,

≤line=1935≥ Animoque forti, quam jubet, mortem feram.

At non inultus moriar: Augusta est parens,

Vivunt amici Patris & Matris, Duces

De stirpe celsâ; Principes Bavari & meae

De Gente quotquot Theutonis nomen gerunt:

≤line=1940≥ Morientis illi, sic reor, vocem audient

Et vindicabunt. Nunc mei, ô fidum genus!

Commilitones, ultimum hoc munus precor,

Ignoscite; huc vos causa pertraxit mea,

Necessitatis ultimae hoc fatum attuli,

≤line=1945≥ Ignoscite; utinam sanguine hoc vestram meo

Redimere vitam fas sit! at Franco est parum,

Cumulare mortes pergit, ut poenas luam

Acerbiores; saepius cogor mori,

Quia vos peritis; singulorum mors, mea est,

≤line=1950≥ Ignoscite misero, ista sors vestri est Ducis.

Valete amici. Gir. Ne tibi pectus labet,

Generose Princeps, grata mors pro te est mihi

Con. Vale, Girarde. Hur. Spiritum hunc pro te neci

Apporto laetum, sola mihi tua mors dolet.

≤line=1955≥ C. Vale Hurnaise. M. Quod queo, hoc pro te est mori.

Cape evolantem magne Dux animum tibi.

Con. Vale Marine. Rog. Quod potest forti est datum,

Quod restat ultrâ, perfero pro te necem.

Con. Vale Rogeri. Fri. Vos meum amplexum quoque

≤line=1960≥ Commilitones capite; fors obstat meis

Vestrisque votis; non licet dum rex jubet

Alio in theatro jam mori. Pudet heu loci.

Utinam cruorem gladius hostilis meum

≤folio=E5≥

≤page=74≥

Hausisset! utinam publicas inter vias

1965Cadaver essem! Francus inflecti nequit,

Immota mens est; si tamen cernit Tonans,

Nunquam hoc inultum posteri linquent nefas.

Valete Amici, mortis haud fatum moror,

Generosus in me non timet sanguis necem.

≤line=1970≥ Sen. Necessitatis lege decretâ mori

Etiam est necesse; nobili in morte est decus

Cum liber animus surgit, & mortem subit.

## SCENA QVINTA.

Robertus Scriba, Fridericus, Conradinus,

Robertus Comes, Cosmanus Senex.

ROBERTVS SCRIBA.

SUprema mortis hora jam illuxit, Duces,

Subjicite ferro capita; tu Lictor, feri

≤line=1975≥ Dux austrię sit primus. Fri. Haud quicquam moror,

Age expeditum praebeo collum, feri.

Unâ rescindes Austriae stirpem manu.

Con. Meus ordo primus, ibo in exemplum tibi.

Si causa mortis extiti, moriar prior.

≤line=1980≥ Fri. Ego praeibo, sic jubet; Con. Sed non decet.

Cognate, specta, forsan hinc animus tibi,

Assurget audax; vereor ut mortem feras.

Fri. Noli vereri, prodigus vitae est calor,

Hoc qui superstes pectus inflammat meum.

≤line=1985≥ Vale ergo, Con. Fidum stringere hoc pectus juvat,

Sine ut fugaces spiritus oris legam.

≤page=75≥

Cognate, solum restat hoc nomen vale.

Fri. Et tu valebis, Perge nunc, Lictor feri.

Procumbo mente certus & vultu simul.

≤line=1990≥ O qui rotatu voluis, aeterno polos

Et summâ ab arce prospicis; juva Tonans;

Si culpa mentem foedet, abstergat cruor.

Fundam hic cruorem. Tu quoque ô Virgo Parens,

Secunda spes mortalium, tandem juva.

≤line=1995≥ MARIA! Sen. Cecidit, Austriae extinctum est caput.

O te beatum Principem! ô fortem Ducem!

Jacet verendum Gentibus quondam caput,

Con. Ubi est? ut istud osculer fidum caput,

Istas sereni luminis semper faces;

≤line=2000≥ Os istud, istud frontis augustae jubar.

Miserande Princeps, heu mihi frustra pius!

Miserande Juvenis, heu tibi frustra bonus!

Ego ille, qui te perdidi fidum Ducem;

Ego ille, qui te columen abduxi Domus,

≤line=2005≥ Ego ille, qui pro gloria aspersi necem.

O parce, parce, te sequor. Vox haec mihi

Jam sit suprema, teste dum populo loquor,

Fridericus à Castiliâ haeres sit meus.

Hoc pignus esto, quod meae est pignus manus.

≤line=2010≥ At tu potentum magne Rex regum Tonans,

Dum laetus in te, plenus & certae spei

Submitto morti verticem, aspira, juva,

Veniamque noxis facilis indulge meis.

Hoc te oro Christe; si annuis, morior libens.

≤line=2015≥ JESU. Sen. Peractum est, Suevię extinctum est caput.

O vulnus orbae matris! ô lapsae Domus

76 NICOLAL VERNVLAEI

Columen peremptum! ô Theutonum funus grave!

Cosm. Et ista clarum sanguinem effudit manus?

Et amputavit stirpis excelsae caput?

≤line=2020≥ Transadige ferro miles, haud unquam suo

Jactet peremptum generis Augusti Ducem.

Sen. Jacet ille, poenas impij officij luit.

Rob. Co. Scelerate Scriba, tu infimo natus loco

Pronuntiare in Principes sententiam

≤line=2025≥ Isto ausus ore es? morere, vindictam petunt

Qui luctuoso Principes fato jacent.

Sen. Et ille cecidit impij officij reus.

Alios severâ laqueus extinguet nece.



# Back



FINIS TRAGOEDIAE

CONRADINI.


# Front

/

≤page=1≥

TERENTII CHRISTIANI,

TOBAEVS.



# Main



# 1. Actorum nomina.

TOBAEVS, senex.

TOBIAS, Tobaei filius.

MYDA, Tobaei puer.

ACHIOR,

AEGIO, tenuioris fortunae homines.

NABATVS,

RAPHAEL, angelus adolescentis forma indutus.

ANNA, Tobaei vxor.

SARA, Puella.

RAGVEL, Sarae pater.

EDNA, Raguelis vxor.

PHAEDRA, Ednae pedissaequae.

MYRRHINA,

SOSIA, Raguelis seruus.

LYCHAS. Raguelis puer.

GABELVS, senex.

≤page=2≥

# 2. PROLOGVS

Trimetri.

SAluete spectatores candidißsimi.

Huc quotquot acceßistis, ludos comicos

Hos nostros vestra ornaturi praesentia.

Priusquam puerorum grex in proscenium

≤line=5≥ Se conferat, rogatos vnum hoc vos velim

Maximoperè, vt mihi quae ad hanc rem attinent

Pauca locuturo, paulisper dignemini

Accommodare aurem patientem, ac beneuolentiam.

Dum nuper haec in lucem prodit fabula,

≤line=10≥ A maleuolis quibusdam nostram industriam

Sentimus improbarier, qui ipsi tamen

Ignauia torpescentes, nullum sua,

Quam vbique venditant, scientiae specimen

Vnquam edidere: sed in canum mordacium

≤line=15≥ Morem, bonorum diligentiam suis

Conuitijs, dicterijsque identidem

Lacerant, nihil ipsi proferentes doctius.

Quorum vt minus nos commoueat procacitas,

Vester candor, & humanitas facit: quibus

≤line=20≥ Si noster hic labor non improbabitur,

Abunde magnam consecutus gloriam

Mihi videar. Nam veluti à laudatis viris

Laudari pulchrum, gloriosumque est; ita à

Malis culpari, aut illudi, pulchrum arbitror.

Facessat ergo iniquorum calumnia,

≤line=25≥ Quae nunquam gliscit, ac furit impotentius,

Quàm cum se frustra niti intelligit: putes

≤page=3≥

Cicadam alis correptam. Sed quò nos rapit

Animi calor, dum maleuolos vlciscimur?

Audite nunc quam illi carpant comoediam,

≤line=30≥ E sacris non profanis sumptam literis.

Non hîc amore demens adolescentulus,

Pudenda coram jactitabit crimina.

Nec fabulosus quispiam deus, viri

Mentitus formam, amantem fallet coniugem.

≤line=35≥ Nec miles aduersa ostentabit vulnera.

Nec seruus argento emunget senem. Nihil

[^1]Tale hic spectabitis, nihil

Obscoenum, aut ludicrum, verùm sacram,

Piamque vobis exhibebimus historiam.

≤line=40≥ Quapropter vt frequentes, & alacres modo

Huc confluxistis, ita fauete silentio:

Ne quid tumultus inter vos ortum, gregem

Hunc nostrum scenicum interturbet. Hic puer

Quem conspicamini exire in proscenium,

≤line=45≥ Vobis periocham recitabit comoediae.

# 3. COMOEDIAE PERIOCHA.

Tobaeus operam humandis nauans mortuis,

Deique sacro mancipatus cultui,

Visu spoliatur infelix. Mox inopia

Periclitans, gnatum ad Gabelum in Mediam

≤line=5≥ Ablegat, repetitum pecuniam penes

Hunc quondam depositam. Qui in itinere comitis

Raphaelis opera, ducit Saram sui

Auunculi gnatam vnicam vxorem. Dein’

Domum reuersus, ab eodem edoctus, patri

≤line=10≥ Amissum restituit visum. aedes gaudio

Praeter spem obiecto vndiquaque perstrepunt.

≤page=4≥

# 4. ACTVS I. SCENA I.

TOBAEVS, MYDA.

Trimetri.

Quis te Deus caeli, terraeque conditor.

Mortaliumque plastes, dignis efferat

Laudibus? & ad inuictam tuam potentiam

Caecutienti non stupescat pectore?

≤line=5≥ Qui omni prior tempore, ac aeuo vetustior,

Cum nihil in rerum natura iam existeret,

Caelum, terraeque machinam meditullio

Aeris inhaerentem, suoque pondere

Libratam, olim ex nullo creasti semine,

≤line=10≥ Creataque inscrutabili prudentia

Porrò tutaris, conseruas atque vegetas.

Nae ego statim primis ab incunabulis

Te jure feci maximi: tibique me

Per omnia Pater obsequentem praebui: &

≤line=15≥ Spretis calumniantium conuitiis,

Tuo me totum mancipaui cultui.

Ad te sacram veluti ad anchoram, Deus,

Humana destitutus ope me confero.

Meorum tu laborum requies, tu vnicum

≤line=20≥ In rebus desperatis praesidium mihi.

Profectò inhumanus sim, ac caute durior

Adamantina, hominisque indignus cognomine.

Salutiferis tuis praeceptis si velim

Praefractus aduersarier. Nihil mihi

≤line=25≥ Dulce sine te: sed austera, insuauia,

Aspera, tetrica, amaraque videntur omnia.

Ni tu nostri misertus, aegritudines,

≤page=5≥

Crebrasque anxietates melle tuo condias.

Quare vt longo ceruus anhelus cursu ac siti

≤line=30≥ Enectus siccis inhiat vndam faucibus,

Ita ad tuam Deus tutelam confugit

Graui perculsa mens sollicitudine: nec hinc

Vnquàm nisi refocillata reuertitur.

[^2]Quid obsecro, vita haec habet voluptatis?

≤line=35≥ Quid non potius laboris, ac molestiae!

Quae non pericula generi mortalium

Impendent, vrgent, obruunt? Et quod magis

Dolendum, cum omnis securi infortunij,

Extra periculum nos positos maxime

≤line=40≥ Putamus, saepe ab inopinato turbine

Prosternimur: risusque in fletum, gaudium

In luctum, & in gemitum jocus conuertitur.

Nec est quod externa hîc exempla recenseam:

Abunde nobis talium superest domi.

≤line=45≥ Atque adeo varios ipsi perpessi sumus

Casus frequenter: tum, inquam, quando carceri

Inclusus, arctisque colligatus vinculis,

Infanda patiebar miser. Animum tamen

[^3]Quamuis indignis tractatus modis nunquam

≤line=50≥ Despondi: sed tuam Deus implorans opem,

Ne vnquam quidem frustratus sum: adeo vt qui mihi

Praesens exitium molirentur, hi suis

Ipsorum pedicis irretiti, protinus

[^4]Tibi poenas dederint. Atque huius rei exemplum

≤line=55≥ [^5]Nobis exhibitum est in Senacheribo, qui mihi

Infensus, quòd inhumata aliquot cadauera

Immanibus turpiter objecta bestijs,

Misertus sub terra defoderam, statim

≤page=6≥

Et me meamque coniugem, & charum mihi

≤line=60≥ [^6]Filiolum jußit comprehendier. Qua re

Comperta, sine mora solum vertens, manus

Furentis effugio: ille mea amens diripit,

Aedesque nostras occupat. At vide obsecro

Quam infeliciter haec illi res successerit,

≤line=65≥ Et quem exitum eius sortita sit immanitas.

Nefando demereri sibi dum crimine

Deum parat, agitatus infernalibus

Furijs, nati jam destinati victima,

Patrem trucidant impium: atque ita scelerum

≤line=70≥ Vindex Deus commissum vlciscitur nefas.

[^7]Ergo saluti qui suae

Velit consultum, omni Deum reuerentia

Supplex colat, praeceptisque illius obsequi

Indesinenter studeat: sic illi nihil

≤line=75≥ Vnquam nocebit fraus calumniantium:

At impetentium mendacia facile

Eludet, diuina adiutus ope. Sed iam ad id

Tempus est reuerti, cuius vnius gratia

In publicum hodie prodij, quin filio

≤line=80≥ Potiùs dedam id negotij. Puer hem, protinus

Accerse huc ad me filium. Myd. Curabitur.

Sed vbinam eum nunc esse existimas here?

Tobae. Apud matrem in triclinio. ehodum propera. Myd. Eo.

Tob. Iam iam aderit opinor, vbi se huc intellexerit

≤line=85≥ Ad me vocarier: Adeo per omnia

Patri obsequentem sese praebuit hactenus. Oh.

Quemquamne hominem posse in animo instituere, vel

Parare, quod sit charius, quàm ipse est sibi?

≤page=7≥

[^8]Atqui ego certè hoc modo me erga illum affectum sentio.

≤line=90≥ Sed ostium à nobis crepuit, atque ipse exit foras.

# 5. ACTVS I. SCENA II.

TOBIAS TOBAEVS.

Eiusdem generis.

Qvid, hiccine patrem astare dicebas Myda?

Sed eccum: adibo. Mi Pater, adsum. numquid est

Per me curatum quod velis? Tobae. Probè facis

Fili, quod accersitus protinus aduolas.

≤line=95≥ Accede propius, habeo quod mandem. Tob. Impera

Quod vis, quicquid praeceperis effectum dabo.

Tobae. Achiorem, Nabathum, atque Aegionem illum senem

[^9]Consanguineos nostros absque mora conueni: quibus

Cum pauperie, sat scio, res est domi: dicesque me

≤line=100≥ Cupere, vt conuiuae hodie esse dignentur mihi:

Nihilque cunctentur, sed protinus simul

Omnes vt adsint curent. Tobi. Hem, fiet pater.

Tobae. Gaudeo me iam inde ab adolescentia semper

Eo fuisse animo, vt nihil minus putem

≤line=105≥ Perire, quàm quod in egenos confertur. At

Haec vxori mecum non conueniunt, venit.

Saepe ad me clamitans, quid agis Tobaee? cur

Rem omnem profundis? cur quod nos comparcimus,

[^10]Nostrum defraudantes genium, tu crebrioribus

≤line=110≥ Conuiuiis insumis? haud existimans

Quanto labore partum. Et longe errat, mea

Quidem sententia, quae quod famelico

Tenuiorum ventri saturando impenditur,

Arbitretur perire. Mea sic est ratio,

≤line=115≥ Et sic animum induco meum: qui egestati,

≤page=8≥

Fame, aut siti periclitantium suis

Facultatibus opitulatur, Deum sibi,

Non hominem demeretur. Sed cesso domum.

Reuerti, vt quod opus sit futurum apparem.

# 6. ACTVS I. SCENA III.

ACHIOR, AEGIO, NABATHVS, TOBAEVS.

Trochaici catalectici, partim septenarij, partim octonarij,

≤line=120≥ BEne profecto habet, quod hodie me famelicum

Ad suum Tobaeus prandium inuitauerit.

Nam domi mihi culina frigida languet foco:

Vacuus, crepitat inedia venter, dentesque pruriunt:

Stomachus latrat: vix quemquam puto fame magis

≤line=125≥ Effractum. Sed nosterne hic est Aegio, procul

Huc quem aduentare video? est is ipsus: alloquar

Hominem, vt quo properet intelligam. Salue Aegio.

[^11]Aeg. Et tu tantundem Achior. Ach. Quid ita curris? aut

Quonam tam praecipiti festinas gradu?

≤line=130≥ [^12]Aeg. Rectà ad Tobaeum, qui me per filium modo apud forum

Iußit venire ad prandium. Ach. Quid audio? huc

[^13]Et nos jeiunis properamus faucibus.

Aeg. Optime hercule factum. oh, nunc demum solida videtur mihi

Haec voluptas, cum & te participem eiusdem fore audio.

≤line=135≥ Sed quis iste? num Nabathus? aut ille est, aut parum

Prospiciunt oculi. Ach. Vide vt properet. heus respice

[^14]Ad me Nabathe, est quod tibi dicam, paululum huc

Digredere. Nab. Non audio. Aeg. Res seria est. Nab. ah, desine

Meum iter impedire, quando ad rem vehementer seriam

≤page=9≥

≤line=140≥ Accurro, nempe ad conuiuium; & inanitate

[^15]Intestina mihi iamdudum murmurant, valete.

Ach. Obtundis, resiste, nos eodem tendimus. Na.

Alias res agitis. Aeg. Certè, resiste inquam. Na. Quò ergo mihi

Esse iter creditis? Aeg. Ad Tobaeum. Na. Profectò rem

≤line=145≥ Tetigisti acu. huccine sed & vos inuitatos dicitis? Ac.

Sumus ô bone. Na. Quid hic cunctamini igitur tam diu?

Aut cur non rectà proceditis? maturemus, mihi

Etenim venter inedia ferè exhaustus est. Ag. Probè mones:

Nam meus quoque iampridem animus in patinis est. Na. Commodè

≤line=150≥ Ecce domo egreditur Tobaeus. Salue plurimum

Vir colende. Tob. Amici saluete. hoc est gratior

Vester aduentus mihi, quòd maturius simul

Omnes aduenistis. Sed accumbamus: Hem puer,

Cape guttum, ac manibus cedo aquam. Agite, prandium

≤line=155≥ Interim dum de loco altercamini, corrumpitur.

Tu mihi dexter accumbe Aegio: tu sinister Achior

Tu Nabathe ex aduerso sedebis commode.

# 7. ACTVS I. SCENA IV.

TOBAEVS, AEGIO, NABATHVS.

Trochaici, catalectici, senarij, septenarij, & pauci octonarij.

ANtequam amici hisce dapibus corpusculum

Reficiamus, primum diuinae in nos munificentiae

≤line=160≥ Gratias agamus: ne dum temporario

Pascitur corpus cibo. mens dignior.

Et potior nostri pars contabescat, à Deo

≤page=10≥

Destituta. Aeg. Sapienter, pieque mones Tobaee: nam

A precatione conuenit conuiuium

≤line=165≥ Auspicari. Tob. Exordiar igitur. Pater

Caelestis qui pane quondam ex aethere

[^16]Demisso maiores nostros inedia periclitantes

Affatim, largeque omnes saturasti: oramus vt cibum

Quem tuo beneficio sumpturi sumus,

≤line=170≥ Nobis esse salutarem velis, quò corpore

[^17]Simul & animo ita refocillemur, vt post hanc breuem

Et fragilem vitam, tuo coelesti nectare

Tecum perpetuo contingat epularier.

CONVI. Amen. Tob. Agite cognati charißimi, satis

≤line=175≥ Iam morarum est: quisque arripiat quod palato maximè

Sapiat. hunc quid armum ouillum dissecare veremini?

Quisque sibi persuadeat domi se esse suae. Nab. Sedulo

Operam nauamus Tobaee: apud mensam etenim neminem

Conuenit verecundari: namque in hoc apponitur

≤line=180≥ [^18]Quicquid infertur, non vt oculos pascat, sed vt

Esurientem placet stomachum. Tob. Est vt dicis. At interim

Tuus quid cessat cantharus?

Nab. Aegio, hunc tibi praebibo cyathum. Aeg. Vt saluti sit precor.

Mi Nabathe. Tob. Ecquid tibi hoc villi sapit?

≤line=185≥ Nab. Nunquam, ita me Deus amet, gustaui meracius.

Tob. Hem, quidnam sibi vult hic praeceps filij

Interuentus? quàm vereor ne quid mali adferat.

Et animus mihi praesagit nescio quid infortunij.

≤page=11≥

# 8. ACTVS I. SCENA V.

TOBIAS, TOBAEVS, ACHIOR.

Eiusdem generis.

[^19]EHeu pater, non ita procul

≤line=190≥ Hinc, reperi quendam ex consanguineis nostris crudeliter

Interfectum. Tob. Hem fili, quid ais? occidi.

Facile diuinabam fore, vt huius prandioli breue

[^20]Gaudium, aegritudo, aliqua interturbaret: adeò nihil

[^21]In rerum natura reperias prosperum,

≤line=195≥ Ac beatum omni ex parte. Experior verißimam

Tandem esse Amosi vatis sententiam

Illam, qua monet, ne rebus elati prosperis,

Genio indulgeamus: namque hoc insolentiae

≤line=200≥ Crimine Deum iritatum, mutaturum breui

Conditionem rerum, proque laetis tristia

Suppeditaturum, Sed ne nos debiti

Obsequij obliuiscamur, praestiterit, surgere,

Vt amici cadauer à ferarum morsibus

≤line=205≥ Vindicem, ac sepeliam. Ach. Non hercle facies,

Si sapis Tobaee. nisi te praesens in periculum

Conijcere malis, quam edicto principis

Obsequi. Tob. Facessant regis crudelißimi

Imbelles minae: magis stimulant coelestia

≤line=210≥ Me Dei praecepta: quibus praestiterit obsequi,

Quam impijs tyranni constitutionibus. at

Vos nihilominus, dum ego absum, pergite

Interim apposito non parcere cibo. Mox simul

Ac consanguinei perempti corpus publica

≤line=215≥ E via clam sustulero, huc recurram protinus.

≤page=12≥

# 9. ACTVS I. SCENA VI.

NABATVS, ACHIOR, AEGIO.

Eiusdem generis.

Qvam vereor miser, ne sibi perniciem exitiumque adferat.

Hic homo, dum affectibus nimium indulget suis.

Quoties ipsum clam admonui, quoties sibi

Vt caueret obtestatus sum: at nihil

≤line=220≥ Exorabam vnquam. Ach. Ego quoque eadem sedulò

Quanquam saepe inculcabam. semper tamen

[^22]Surdo occinebam fabulam, Ach. Mirum est hominem, adeo

Suae sententiae esse tenacem, vt ne optima quidem

Consulentibus, dignetur acquiescere.

≤line=225≥ Quid quaeso cum huiusmodi agas hominibus, sua

Excaecatis pertinacia? Deum

Oremus, vt temerariam eius confidentiam

In meliorem vertat, quàm nos remur, exitum.

# 10. ACTVS I. SCENA VII.

TOBAEVS, ANNA.

σκάζονreς.

CVm mecum sceleratos mortalium mores

≤line=230≥ Perpendo, non possum quin defleam nostrae

Adeo deploratum aetatis statum. Quid non

Audent homines peruersi? quod scelus, quamuis

Abominandum, perpetrare cunctantur?

Dura quidem nos Israelitides semper

≤line=235≥ Hos inter Niniuitas paßi sumus: nunquam

Tamen atrox efferata incanduit gentis,

≤page=13≥

Crudelitas in nos immaniùs, quam nunc.

Profecto non parcunt nobis magis quam si

Illis res esset, cum pecudibus, aut brutis.

≤line=240≥ Id esse verum haud diffitebitur, quisquis

Huius trucidati vndiquaque differtum

Vulneribus corpus intueatur. Heu, quisquam

Tam diras non execretur manus, tale

Quae non erubuerint facinus? Videte oro

≤line=245≥ Quam foede, ac turpiter cadauer hoc omni

Ex parte sit laniatum, quàm nihil toto

Illaesum corpore relictum: à truci credas

Vrso discerptum. Tam infandum Deus cernis,

Et impunitum relinquis scelus? An. Quisnam hîc

≤line=250≥ Stomachatur? hem, marite mi, quid est sodes,

Quod tantopere iratus incusas? satin’ saluae

Res? quid taces; To. Quid incusem rogas? ecce

Quam immaniter hic noster amicus trucidatus

Sit. An. Me miseram, interij. Quis ausus est hoc tam

≤line=255≥ Horrendum facinus? To. Quis? nisi quispiam ex hisce

Niniuitis: quorum acerbitas inardescit

Iampridem in nos amarulentius. An. Nae iste

Quauis tigri fuit crudelior. verùm

Quis ipsum huc deuoluit? nam modo foras forte

≤line=260≥ Dum prodeo, conspiciebam nihil. To. Credo.

[^23]An. Eho, quin respondes? To. Iam audies rem omnem.

Modo prandio vix dum incepto, venit ad me filius clamans

Quendam ex consanguineis non ita procul nostris

Ab aedibus miserè iacere confectum.

≤line=265≥ Hic ego relicta mensa, protinus rectà

Eò me confero. Ac primum quidem caedem

≤page=14≥

Contemplatus omnium immanißimam, multùm

Diuque fleui: mox sublatum in humeros, huc

Ad nos deportaui cadauer. An. In quem vsum?

≤line=270≥ Cedo. Tob. Quò sub nocte clam sepeliam. An. Ah, demens.

Sepelias? To. Quidni? timida. An. Vide quid inceptes.

Non te latet, quantopere interminatus sit

Assyriae rex, ne quis nostratium tentet

Israelitarum cadauera vsquam clam

≤line=275≥ [^24]Defodere: idcirco, si sapis, caue, ne & nos

Simul omnes tecum perdas. Tob. Nihil agis, nunquam

Vita defunctos hoc obsequio genere desistam

Prosequi: etiamsi mille tyrannus intentet

Cruces. Quamuis mortem minitetur, in morte

≤line=280≥ Nihil est, quod magnopere metuam, mali. An. Mi vir

Si tibi consultum vis, sententiam muta. Ah

Quam vereor ne hoc quantum nunc tibi sedet cordi,

Tantum nobis propediem incommodet. Tob. Pergin’

Mulier esse? vllámne vnquam ego volui rem, in qua

≤line=285≥ Tu mihi non fueris aduersata? Quòd si nunc

Quaeram, quid sit quod peccem, nescias, in qua

Re tam confidenter restas mihi. An. Eheu, quid,

Egon’ isthuc nesciam? iam saepius frustra

Quid me sollicitet, exposui tibi. Tob. Mitte

≤line=290≥ Malè ominarier: satis mihi quae in rem

Sunt ipse perspicio. Quasi antea nunquam.

Idem impune à nobis sit factitatum? An. Non

Nego, verum hodie minus expedit. Tob. Abi stulta,

Nihil dicis: praestat Deo obsecundare

≤line=295≥ Quàm homini: huic enim nostrum hoc gratum esse confido

Beneficiolum. At satis superque cessasse

Hîc videor, nequis rem forte subodoratus,

≤page=15≥

Maiestatis laesae nos deferat. Corpus

Interea hoc auferam mecum domum: vt noctu

≤line=300≥ Semotis arbitris clam sepeliam: nam quod

Cauere potes, stultum est admittere. hinc ad relictos

Me conferam amicos, quos vereor ne mea mora offendat.

An. I sanè. Perij, iam mihi videre videor cladem

Ex huius temeritate breui profecturam.

≤line=305≥ Deum immortalem! adeon’ pertinacem esse

Hominem, adeoque inexorabilem, ac durum,

Vt neque lachrymis, neque precibus licet blandis

Magis moueatur quàm saxum! ò grauis luctus!

# 11. ACTVS II. SCENA I.

SARA.

Senarij, & octonarij iambici.

NAE ego omnium puellarum meritò sum infelicißima.

≤line=310≥ Superis inuisa pariter, ac mortalibus.

Vtinam dehiscat terra, meque absorbeat

Suo hiatu: vsque adeo huius vitae vndiquaque calamitatibus

Referta pertaesum est. Eheu me infelicem, nihil magis

Optem, quàm his miseriis, in deterius semper gliscentibus

≤line=315≥ Quam ocyßimè defungier. Mors si concedatur, mihi

[^25]Quouis beneficio esset gratior.

Nam quid tandem est, quod in hac vita diutius

Esse velim, aut cur non malim extemplo abolerier?

Quoquouorsum foras prospicio, paßim irrideor

≤line=320≥ Misera ac conspuor ab omnibus. Imo quod est longe crudelius,

Cuncti me vt portentum execrantur, horrent vt veneficam.

Quin & diris vt parricidam deuouent:

≤page=16≥

Vtpote quae septem mihi coniugij foedere

Coniunctos adolescentes, primae nocte omnes immaniter

≤line=325≥ Trucidasse existimer. At tu Deus, cui vel intimi

Humani pectoris patent recessus, scis me ab hoc scelere

Esse alienißimam, meosque mores omni crimine

Impietatis vacare: ac me vitam nullis obnoxiam

Facinoribus hactenus exegisse. Nunquam enim

≤line=330≥ [^26]Quicquam in me admisi turpius: nec me juuenculis

Lasciuioribus sodalem praebui.

Sed impudicarum, Deus, commercium

Cane peius & angue semper vitaui, totos dies domi

Me apud parentes continens, dumque illa choraeas ductitant,

≤line=335≥ Viris commistae, dum voluptatibus, ac foedis lusibus,

[^27]Genioque indulgent, ego parentum admonitionibus

Morem gerens, tuam in nos beneficentiam

Conclaue ingressa interius, supplex laudibus

Consueui praedicare. Quòd autem septies

≤line=340≥ Coniugium auctoritate paterna repetij,

Non tam explendae libidinis, voluptatisve gratia,

Quàm sobolis procreandae studio tentatum est: in me enim

[^28]Omnis posteritatis nostrae spes incumbit, nihil

Parentibus meis praeter me liberorum suppetit

≤line=345≥ Amplius. Ast adolescentes septem, me quibus

[^29]Nuptum locauerat pater,

Non à me, vtî probè nosti Deus, sed à cacodaemone.

[^30]Nescio quo, necati sunt: quòd hi fortasse me,

Aut illis ego fuerim indigna: aut quod alteri

≤line=350≥ Me illibatam forsan reseruet coniugi.

Haec vtcunque Deus coniecturis assequor:

Nam arcana tui sensus consilia ingenioli

≤page=17≥

[^31]Nostri captum longe excedunt: adeo vt si quis tuam

Curiosè scrutari velit sapientiam,

≤line=355≥ [^32]Vel talpa protinus reddatur caecior.

Quapropter mi Deus, si vnquam tibi placuit, quod sedulò

Egi hactenus: si nondum nos omnino auersaris, precor

Vt me vel illico è medio tollas, & ab his conuitijs,

Quibus infelix iam vbique lacessor, vindices:

≤line=360≥ Vel si tua pater digna videor clementia,

Facilem quaeso meis tandem querelis aurem praebeas,

Meisque os obtures obtrectatoribus: quò desinant

suis me posthac immerentem traducero mendaciis.

# 12. ACTVS II. SCENA II.

RAGVEL, SARA.

Eiusdem generis.

QVam hîc audio eiulantem, & calamitatem deflentem suam?

≤line=365≥ Mirum ni filia est: certè ipsa est. facile diuinaueram.

Sed abitum parat, accedam propius, ac compellabo. Quid est

Filiola mea quod te ita sollicitat, vt omnia questubus

[^33]Suspirijsque compleas? Sa. Pater, ah, rogitas? quasi mihi

Querendi iusta desit causa. Ra. Nata mea, non me latet,

≤line=370≥ Quam indigna sis passa; at quid vanis proderit

Excarnificasse animum querimonijs? parum ex sententia

Cùm res succedunt, mentem consolari conuenit

Spe fortunae secundioris. Nam velut

[^34]Summam rerum prosperitatem frequenter infelicitas

≤line=375≥ [^35]Excipit, ita extremi infortunij casum

Non rarò insperatum consequitur gaudium.

Sa. Quod mihi quaeso commemoras gaudium pater?

≤page=18≥

Iam pridem de me actum est. Quare nihil malim,

Quam ex hisce quamprimum subduci calamitatibus.

≤line=380≥ Rag. Ah, mitte desperare: nam quod nobis difficillimam

Videtur, à Deo solo nutu praestari potest.

In hunc omnem tuam fiduciam tantum fac conferas,

Cui quid nobis, tuaeque saluti maxime

Expediat, exploratum est: nec quemquam solet

≤line=385≥ [^36]Affligere temere: non enim nostrae studet

Perniciei aut exitio sed saluti potius. &

Licet ea quae nobis in hac vita obtingunt, dura asperaque

Frequenter videantur, minime tamen incusandus est Deus:

Vtpote qui norit optime, quid hominibus potißimum

≤line=390≥ Conducat. Atque ideo quemadmodum probus

Medicus, non dulcia semper animo aegroto, at amara saepius

Miscet pharmaca. Sa. Equidem nil refragor pater.

Scio Deo sic visum esse: quae tot simul

Suffecerit aerumnis & contumelijs?

≤line=395≥ Vtcumque crebra tolerandum esset orbitatis taedium,

Tristisque peremptorum jactura coniugum,

Si non meos sponsos malis ipsa occidisse dicerer

Artibus. Eheu, quae non paßim conuitia

Et scommata in me conijciunt homines vanißimi? quibus

≤line=400≥ Non traducunt dicterijs? Quin nomen commutant mihi.

Pro Sara appellantes Zaram: videlicet parricidij

Facinus exprobrantes. hoc est quod mentis aegritudinem

Exasperat, nec sortis obliuisci me sinit meae.

[^37]Ra. Durum quidem anime mi, fateor, sed leuius fit patientia

≤line=405≥ Quicquid nefas est corrigere. Nec nobis in manu est.

Quid dicant homines: sed ne id jure obiecerint

≤page=19≥

Summa adhibenda est cautio. Quapropter oro patienter feras,

Non frustra culpes, quod nequit mutarier:

Latura patientiae aliquando abunde magnum praemium.

≤line=410≥ Sa. Ago pater. dabimus operam: at numquid aliud est quod me
velis?

Rag. Sequere me intrò. iam dudum enim te mater expectat domi.

# 13. ACTVS II. SCENA III.

TOBAEVS, ANNA.

Eiusdem generis versus.

DEum immortalem, quidnam hoc obsecro mali est!

Quae haec est calamitas? oculi prospiciunt nihil:

Visus planè perijt. quò me vertam miser?

≤line=415≥ O dolor, ecquis me viuit infelicior?

Perij, peßime hodie hic dies mihi illuxit.

[^38]An. Quis hic vociferatur pro foribus? mi vir, hic

Quid insolens sibi vult quaestus? quid deest

Tibi? satin’ sanus? hei mihi, quisnam tuum

≤line=420≥ Fimo foedauit vultum? quid coniuent oculi? To. ah occidi

Miser, lumen, quo nihil est homini charius,

Mihi infelici penitus ereptum est. An. Quid ais? hem,

Numnam perijmus? quid terram prospectas? erigito caput

Obsecro, cur obuertis mihi occipitium? an te tui pudet?

≤line=425≥ To. Quid faciam infelix? vix sum apud me, ita haec mihi

Mentem penitus eripuit inexpectata calamitas. An. Deum

Immortalem, quid hoc monstri est! homo planè excaecatus est.

Sed vnde quaeso mi vir hos tibi profectum est infortunium?

≤page=20≥

To. Aliquantulum permitte ad me vt redeam, audies

≤line=430≥ Rem omnem. An. O miseriam! To. Totam hanc noctem propemodum

Duxi insomnem, dum consanguinei nostri corpus sepelio.

Post multam tandem noctem ad somnum me compono: cumque iam

Paucas quieuissem horas, expergiscor denuo: ac statim

Apertis illabitur oculis auicularum, quae forte clam

≤line=435≥ [^39]Me parieti ceruicali meo contiguo adhaerebant,

Stercus calidum. hic ego simul & inopinato casu, & graui

Dolore exanimatus, è lecto prouolo, meos

Identidem oculos suffricans: at quò magis

Illapsum eluere fimum enitor, hoc video minus.

≤line=440≥ Quid hoc, an non prodigij simile? An. Me miseram! occidi

An quicquam mentiebar tunc, cum quiddam nobis tristius

Impendere augurarer? ô miserum vespillonem! vide

Quaeso, quàm magnificum tibi pro tot, tantisque officijs tuis

Referatur praemium? nunc auimaduertis arbitror

≤line=445≥ [^40]Deo displicuisse, quod abs te actum est hactenus. To.
Mitte obsecro.

Conuiciarier, satis me cruciat infortunium

Meum, etiamsi tu exprobrando non refrices. An. I nunc & Deo

Tuum hoc beneficium iacta gratißimum

Fuisse. Viden’ quam ridicula tibi persuaseris miser?

≤line=450≥ Piscator post hac ictus sapies. Tob. Vah, nihil

Vnquam cuiquam tam accidit infeliciter,

Vt desint, qui malum suis exasperent conuitijs.

[^41]Verùm id demum dolet impotentius, si quam

≤page=21≥

[^42]Aequum est consolari, ea aegritudinem conduplicet.

≤line=455≥ An. O ingentem confidentiam! num cogitat

Quid dicat? num facti piget? Quod si meis

Aliquando consilijs mos esset gestus, ah,

Facile hoc declinassemus infortunium.

Nunc pro tuo peccato ego supplicium quoque

≤line=460≥ [^43]Suffero, cui omnia mala tecum toleranda sunt.

Tob. Parùm est, vt audio, esse infelicem, nisi

Culpa insuper infortunium istud commeruisse existimer.

Quasi quotidiana non abunde doceat experientia,

[^44]Non illos à Deo prae reliquis diligi quibus

≤line=465≥ Hic omnia cedunt ex animi sententia:

Sed eos potius, quos ipse temporarijs malis,

Doloribusque emendatos, se dignos efficit.

Ad immortalitatem non nisi per aerumnas patet aditus.

[^45]An. Enimuero probè facis, qui te paras ipse

≤line=470≥ Consolari: nam omnes noti atque amici deserunt

Te: nec cuiquam jam Tobaei in mentem venit.

Perge tua profundere in homines ingratißimos:

Cùm alijs prosis, ipse tibi paupertatem accersere. Nunc vide

Quo pacto huc aduolent, tuis vicißim calamitatibus

≤line=475≥ Auxiliaturi: audin’? pulsando nostras effringunt fores.

Quod si nunc suppetat, istis quod quondam insumptum est palponibus,

Minus deploranda esset haec tua caecitas.

Iam nihil opis reliquum est: cum oculis, & rem simul

Amîsti. Cuius nunc auxilium imploraturus es miser?

≤line=480≥ Plane ad restim tibi res redijt: aut jejunandum erit

Posthac fortiter, aut mendicandum: vtrum mauis elige. Tob. Tace

≤page=22≥

Temeraria, nil tua me mouet procacitas.

Idem animus in paupertate erit, olim qui in diuitijs fuit.

Deus etiamnum viuit. cuius in me munificentiam

≤line=485≥ Nondum sensi claudier: huic fido, tu modo

Desine tua hac vti linguae petulantia.

An. Hem, desino, tu vide quo pacto efugias inediam, tibi

Quam jam imminere denuncio: ego mihi facile prospexero.

# 14. ACTVS II. SCENA IV.

ANNA, TOBIAS.

Senarii, septenarii, & iambici.

EHeu omnibus modis misera sum, nec quid agam scio.

≤line=490≥ Nam eo nobis jam res redijt, vt si sua

Consilia conferant omnes, atque huic malo

Salutem quaerant, auxilij nihil adferant.

Tot res nos circumuallant, vnde emergi non potest:

Fames, egestas, contemptus, solitudo, infamia.

≤line=495≥ Ah, quam ego nunc tota displiceo mihi, quam pudet.

Sed filius exit, tristis est. idem hoc resciuit malum.

Tob. Ita me Deus amet, vt nunc patris me miseret mei

Tantum subito ad ipsum deuenisse infortunium.

An. Ehodum fili, huc ad me concede. Tob. Hem mater, hiccine

≤line=500≥ Astabas? Non praeuideram te. An. Quod patri

Euenturum frequenter praedixi, vt sibi

Magnum aliquod adferret malum, id nunc accidit.

Vae miserae mihi. Tob. Ne crucia te obsecro mea

[^46]Mater, néue istud quicquid est incommodi,

≤line=505≥ Tam iniquo patiare animo: neque praeterquam quas ipsa miseria

Habet molestias, addas: & illas quas habet

≤page=23≥ \[\>27\]

Moderatè, & vt reliquis tuis factis dignum est, feras.

An. Quid consolare me fili? an quaequam vsquam gentium

[^47]Mulier aequè misera est? To. Bono animo esto, misera

≤line=510≥ Non est, nisi quam sua culpa miseram facit.

An. Eheu, nulli ego plura acerbior esse arbitror

Ex coniugio feminae vnquam oblata, quàm mihi.

To. Mater, lachrymas mitte, & quoniam id fieri quod vis non potest,

Velis id quod poßit. An. Non possum aedepol. To. Ah, potes:

≤line=515≥ In Deo omnis spes sit nobis. An. Rectè tu quidem,

Si modo qui nos respiciat, quisquam Deus est vspiam.

To. Ah, non te cohibes mater? tene istud loqui,

[^48]Nonne graue crimem atque summa impietas est? An. Nisi

Deo inuisi essemus, non nos ad hunc afflictaret modum.

≤line=520≥ [^49]To. Atqui hinc ego nos illi curae esse auguror.

An. Eandem quoque tuus pater mihi saepe cantiunculam

Occinit: at pol quidem non adeo stulta sum,

Vt facile patiar id mihi persuaderier.

[^50]To. Tamen hoc mater verum est, & ipsa re experiêre propediem.

≤line=525≥ An. Ridiculum. Quid mihi nunc adfers, cur expectem, aut
sperem hoc malum.

Aliquando in melius posse commutarier?

To. Non id quidem certum nobis polliceri audeam:

Verum spes est. An. Credo nos esurituros satis.

[^51]Neque ego non tam mea causa discrucior, quam tua: tibi

≤line=530≥ Timeo fili, tui me miseret, tu me solicitam facis.

Nam tu ni esses, certè ego mihi providerem, ac protinus

Hinc me conijcerem in pedes. To. Hem, quid ais? deseras?

An. Quidni. To. Neque facies mater, neque te satis piè

≤page=24≥

Posse arbitror. An. An hoc illo indignum fuerit, qui si quid bene

≤line=535≥ [^52]Praecipias, non obtemperat? qui me, atque familiam

Totam dedecorat, nobisque omnibus luctum parat?

Tob. Istud illius culpa non accidit. Parùm

[^53]Succeßit quod egit hactenus. atqui fecit sedulo.

An. Ad hoc malum accedit etiam, quòd re crebris

≤line=540≥ Conuiuiis largitionibusque perdita,

Vix quicquam quo viuamus, nobis sit reliquum. To. Deum

Non deseret suos. confide mater. An. Isthaec verba sunt.

[^54]To. Bene ominare, atque bono animo fac vt sis obsecro.

Sed quid quod te rogem mater. An. Quid? To. Nunquid est

≤line=545≥ Quod hic tibi mea opera opus sit amplius? An. Nihil.

To. Intro igitur eamus. An. Vt lubet. hac me consequere. To. Sequor.

# 15. ACTVS II. SCENA V.

TOBAEVS.

Septenarij.

SVmme Deus, vt tua ope declinaui pericula

Frequenter maxima, euasique per sequentium

Dolos: ita nunc tuo Pater permissu, denuo

≤line=550≥ In triste hoc caecitatis illapsus sum incommodum.

Absit tamen vt te incusem, vel tuis obmurmurem

Rationibus, cum nihil in rerum naturae aequius

Aut justius te existat: cumque tua mortalibus

Plane inscrutabilia sint consilia. Nec diffiteor

≤line=555≥ Peiora me commeruisse: ast & hic tuam Deus

Facilitatem & clementiam agnosco. Heu quoties tum ego.

Tum maiores mei praecepta tua negleximus!

≤page=25≥

Quoties tuis aduersantes admonitionibus,

Diuinas post tergum leges reiecimus! adeò vt

≤line=560≥ Nos caeterarum nationum contumelijs,

Dicteriis, probris ac fabulis subieceris.

Quod si tuum tu persecutus jus, poenam vitijs

Nostris dignam inflixisses, jampridem cuncti simul

[^55]Cum impio sceleratae Sodomae populo in Tartarum

≤line=565≥ Essemus praecipitati. Quare insigniter improbus

Sim, si meritus longè peiora, tam leuem Patris

Correptionem infracto animo recusem perpeti.

Tibi me totum dedo Deus optime, tuaeque me

Tutelae committo: tu quicquid expedire meae

≤line=570≥ Saluti cognoueris, imponito: vt potero feram.

Hoc tantum vnum, vt verum fatear, animum haud mediocriter

Angit, quod hanc oculorum jacturam mihi mea

Dicatur conciliasse superstitio: quòd ab omnibus

Non jam dico maleuolis, sed ab amicißimis quoque,

≤line=575≥ Imò ab ipsa vxore, salibus ac ludibriis miser

Incessor insuper. Vbi nunc est, inquiunt, Deus

[^56]Tuus, cuius fauorem ac beneuolentiam tam ridiculo

Gratificandi genere conatus es eblandirier.

Vide miser, quàm praeclarum atque magnificum tuis

≤line=580≥ Periculosis ac clandestinis laboribus

Sis consecutus praemium. Huiusmodi

[^57]Quis obsecro non moueatur conuitijs, Deus?

Quis tam manifestam non execretur blasphemiam?

Haeccine mihi audienda erunt posthac saepius? vtinam

≤line=585≥ Ita diuinae tuae voluntati visum sit, vt

Ex his quam primum me subducas contumelijs:

Iam pridem enim vitae satietas me cepit meae.

≤page=26≥

# 16. ACTVS II. SCENA VI.

TOBIAS, TOBAEVS, RAPHAEL.

Senarij & septenarij Iambici.

AVdire mihi visus sum vocem patris: adqui eccum mi pater

[^58]Salue. Tobae. Salue fili, aduenis

≤line=590≥ Opportunè: iam enim te iußissem accersi. Tobi. Bene

Igitur habet, quod non vocatus vltrò accesserim.

Sed quidnam est istud quod me vis pater? lubens

Quicquid praeceperis exequar. Tobae. Nihil, nisi

Vt mihi paulisper aurem accommodes, modo

≤line=595≥ Tibi quod ex vsu sit futurum instillauero.

To. Pater hic sum, vbi voles. To. Attentius igitur

Ausculta, & quicquid dicturus sum, fac tuo

Penitus infigas pectori, ne vnquam excidat.

Mi fili, quae mea sit aetas vides: mors aut iam aderit,

≤line=600≥ [^59]Aut certè longius abesse haud potest. Quapropter cùm
Deus

Me ex hoc molesto sustulerit corporis ergastulo,

Vide vt paterna erga te munificentiae memor,

Me honorificè sepelias: & matri tuae

Reuerenter te per omnia obsequentem praebeas:

≤line=605≥ Eamque caue a te segreges, aut deseras,

Dum viuet vnquam: sed senectutem illius

Tua fouebis, sustentabisque adolescentia.

Praeterea nate mi annitere pro viribus,

Ne quando dicto, vel facto offendas Deum:

≤line=610≥ Sed vitam dege, nulli vitio obnoxiam.

Sic omnia tibi cedent ex animi sententia.

Quod autem suppeditatur à Deo, caue

Inutiliter profundas, aut attentiùs.

≤page=27≥

Domi accumules: verùm quòd superest, liberaliter

≤line=615≥ Tenuioris fortunae amiculis imperties.

Nam quicquid horum datur egestati, in Deum

Ipsum erogatur. Haec in pauperes benignitas

Hominem ab interitu vindicat, & superstitem

A morte, immortalemque penitus efficit.

≤line=620≥ Porrò quod ad connubium attinet, eliges

Tibi vxorem de genere tuo, ac prosapia

Israëlitica: non exteram, vel à domo

Nostra alienam. nam nos, vti nosti probe,

Vatum sumus progenies. Memoria repete

≤line=625≥ Fili, quomodo maiores nostri repudiauerint

Extraneorum affinitatem, vxoribus

[^60]De gente sua domum ductis & hinc est quòd

[^61]In propagandis liberis fuere felicißimi.

Quos si morum probitate, & vitae sanctimonia

≤line=630≥ [^62]Tibi imitandos proposueris, eadem, mihi crede.

Prosperitate vtêris, sobolemque te, & maioribus

Tuis dignam suppeditabit Dei benignitas.

[^63]Ex alijs facito periculum, tibi quod ex vsu siet.

Quod tibi fieri non vis, ne feceris alteri.

≤line=635≥ Nam nihil impunitum relinquetur: licet

Error videatur leuis & venialis: sua

Tamen fili aliquando poena expiabitur:

Et eo genere prognatus es, vt oporteat.

Te ab omni vitiorum labe alienißimum

≤line=640≥ [^64]Esse. Omnibus amicum, facilem comemque fac te praebeas:

Nullius aduersans ingenio, cedens cuilibet.

Sic tibi sine inuidia laudem, & amicos facile

Conciliabis quàm plurimos. Ebrietatem haud secus

Ac pestem deuita teterrimam: nec luxui

≤page=28≥

≤line=645≥ Indulgebis: sed grata tibi sit parsimonia,

Quae non abs re magnum vectigal dicitur.

Cuilibet salubria admonenti, protinus

Pareto reuerenter, ac age gratias. Deum

[^65]Inprimis obsecra, vt omnia tua consilia

≤line=650≥ Omnesque conatus tuos sua secundet gratia.

Horum fili quoad vixeris fac memineris.

[^66]Tob. Dabitur opera pater mi. Tobae. Sed audi quid praeterea te
velim.

Tob. Perge, ausculto. Tobae. Iam annus agitur vicesimus

Quòd in Ragensi prouincia apud Gabelum mihi

≤line=655≥ Cognatione proximum, argenti decem

Talenta deposuerim. Nunc quandoquidem eò

Nobis res redijt, vt pecunia sit opus,

Vtî isthuc proficiscaris, atque argentum illud ab eo

Velim repetas, suo ipsi reddito chirographo.

≤line=660≥ Tob. Lubens itineri accingar pater: at nescio

Qua istud ratione efficiam: nam neque illum quem vocas

Gabelum noui, neque viam, qua in Mediam

Itur. Tobae. Quaere fidum alicunde tibi comitem,

Totiusque itineris peritum: atque ad me deducito.

≤line=665≥ Numerabitur pretium quantum poposcerit.

Porro ad Gabelum vbi perueneris, dic modo

Tobaei filium esse te, marsupio

Hoc, syngraphaque illi oblata, pecunia,

Sat scio, numerabitur continuò: nam vir est

≤line=670≥ Probus admodum, ac fide plenus: cum videris,

Dices hominem quantiuis pretij. Tob. Age pater, ad

Forum hinc, sed quem video huc aduentare adolescentulum

≤page=29≥

Ad iter accinctum? Tobae. Quò tendat roga. Tob. Vbi propius accesserit.

Raph. Dei supremi nuncius ego sum Raphael,

≤line=675≥ (Ne quis per ignorantiam me esse hominem existimet)

Ex alto missus aethere, ad hunc virum pium

Tobaeum, quem cum filio stantem hic ante ostium

Videtis. Quae verò illi per me praestabit Deus,

Multis verbis hic commemorare, neque locus, neque

≤line=680≥ Tempus patitur: palam post fient omnia. Fallam eos.

Ad tempus, & pro Raphaele Azaria

[^67]Mihi nomen esse dixero.

# 17. ACTVS II. SCENA VII.

TOBIAS, TOBAEVS, RAPHAEL.

Σκάξοντeς.

SAlue hospes honorande. To. Quid, adéstne mi fili?

Tobi. Adest. Tobae. Salue adolescens amande. Raph. Diuine

≤line=685≥ Vir salue plurimum. Tobae. Frustra mihi salutem

Precaris, ô bone, cum omnia mihi succedant

Parùm feliciter, oculisque orbatus sim miser. Ra. Fac sis

Animo bono, breui tempus aderit, lumen

Tui oculis quo restituet Deus. Tobae. Faxit

≤line=690≥ Ita pater coelestis. Sed quò tibi iter est nunc?

Raph. In Mediam recta. Tobae. Eho, in Mediam? Raph. Isthuc me

Vocant negotiala quaedam. Tobae. Iocóne istud

An serio inquis mi hospes? Raph. Quid mihi lucri

Sit, si mentiar? id quod res est loquor. Tobi. Nunquam

≤line=695≥ Ego vidi commodiorem hominis aduentum.

Tobae. Filius hic meus eodem iter parat. Quid si

≤page=30≥

Hunc imperitiorem tibi viae adiungas

Comitem? vbi redieris, quicquid pretij à me

Optaris, id optatum feres. Rap. Nihil vile

≤line=700≥ Moror lucellum de mercede agemus tunc.

Cùm filium redisse videris saluum.

To. Istud quidem fiet nunquam. Ra. Caue quicquam

[^68]Diffidas. Pulchrè calleo vias, easque omnes

Regiones peragraui frrequentius: nulli

≤line=705≥ Eum commiseris tutiùs: Tob. Amabo hospes

Cuias es? aut quibus parentibus quaeso

Prognatus? Ra. Quorsum id percontare? nil refert

Ad id quod agimus nunc. Tob. Cupio tuum scire

Nomen, terramque natalem, parentesque

≤line=710≥ Tuos, priusquam committam tibi gnatum,

Cuius salus mihi mea ipsius vita

[^69]Potior est. Ra. Age, dicam, cùm te id velle video, nostin’

Hannaälem, senem illum dico, de stirpe

Solomithi maioris? To. Quidni, meum tanquam

≤line=715≥ Hunc filium: quandoquidem mihi cum eo magna

Iam inde vsque à pueritia fuit semper

Familiaritas. Rap. Illius sum filius Azarias.

Tob. Hem quid ais? igitur sanguine mihi coniunctus

Es. Rap. Est vt dicis. To. Sed ne id mihi, precor, frater

≤line=720≥ Succenseas, quòd curiosius stirpem

Tuam expiscari non erubuerim. Scis quam

Non sit tutum cuiquam hoc rerum statu quicquam

Committere ignoto: & curae est mihi gnatus.

Rap. Patris probi fungeris officio. To. Ego drachmam

≤line=725≥ In singulos tibi pendam dies. Rap. Mitte

Inquam pretium. To. Quin beneficium hoc tibi faxo

Vt dicas pulchrè foeneratum, vbi natum

≤page=31≥

[^70]Reduxeris incolumem. Scio te mea nunquam

Antehac vsum neceßitudine, memorem

≤line=730≥ Me dices, ac gratum. Rap. Facile de eo inter nos

Conuenerit, vbi fuerimus reuersi. Nunc

Vt se gnatus paret tantum iube. Tobae. Hem fili,

Intro, ac protinus ad iter para te: ne

Quid huius commodum tua remoretur cunctatio. To. Fiet.

# 18. ACTVS II. SCENA VIII.

TOBAEVS, RAPHAEL. TOBIAS,

Trochaici, catalectici, senarij, septenarij.

≤line=735≥ QVam saepe accidunt mi adolescens quae non audeas

Sperare! oh, vix verbis possum consequi

Quantum hic inopinatus aduentus tuus mihi

Gaudij attulerit! Ra. Credo, sed istud quicquid commodi est

Mi senex, vni Deo acceptum referri conuenit.

≤line=740≥ Tobae. Nunc demum mihi lubet viuere, postquam mea

Ex progenie talem te cognouero

Prognatum. Fac eo semper sis animo, & omnia

Quaecunque optaris, tibi optata adferet Deus.

Tobi. Hem, Adsum pater, haud malè, vt opinor, ad viam

≤line=745≥ Instructus. Tobae. Bene factum fili. Tobi, Iamdudum meae

Matri, dum viaticum numerat, vale

Dixi. Tobae. Faxit Deus optimus, vt incolumes breui

Redeatis vterque. Tobi. Vale mi pater. To. Fili bene

Vale adolescens, tibi committo filium meum.

≤line=750≥ Tu fac eius curam agas. Rap. Quietus esto, ego

[^71]Huc illum tibi propediem saluum reduxero.

Tobae. Vtinam. Raph. Fiet, tu modo fac vtramque in aurem dormias,

Tobae. Quàm id mihi difficile erit absente filio!

Hem puer, concede huc, meque intro reducito.

≤page=31≥

# 19. ACTVS III. SCENA I.

TOBIAS, RAPHAEL.

Eiusdem rationis versus.

≤line=755≥ APpetit vespera frater, longumque me

Lassum iter reddidit. Rap. Ad Tigrim venimus,

Commorandi hic commodus dabitur locus.

[^72]To. Tu me deduc ignotum. Ra. Hospitem probum dabo. ad

Proximas has aedes, si videbitur,

≤line=760≥ Diuortamur, quarum hospitio semper feliciter

Vsus sum. To. Vbi voles, nihil in me erit morae.

Sed priùs ad flumen concedamus rogo, vt pedes

Sudore ac puluere turpatos abluam. Ra.

[^73]Vt lubet, sequar quocunque vocaueris. Tob. Amnis hic

≤line=765≥ Non fastidiendum praebebit refrigerium mihi.

# 20. ACTVS III. SCENA. II.

ANNA.

Octonarij, Iambici.

NVnquam mihi senectus visa est onus aequè miserum, ac modo.

Ad aetatis postquam ingrauescentis non pauca incommoda,

Multo praeterea asperiores super salute filij,

Accedunt sollicitudines. Nunc demum sentio misera

≤line=770≥ Quantus sit erga liberos parentum amor! vix vnquam animus

Quiescere sustinet. Adeo mihi videtur durum ac graue,

Dulci ipsius praesentia frui non posse. Imò haud parum

Anxia sum, ne alicubi algeat circumuentus. Multae simul

Concurrunt suspiciones, quae meum animum diuersum trahunt:

≤line=775≥ Viae crepidines periculosae, adolescentis parùm

Circumspecti imperitia: tum hospes, cuius fidei creditus est

≤page=33≥

[^74]Ignotus. Sed quid ego nunc dicam de marito, qui

Isthuc eum pene inuitum protrusit? Ab. tantamne rem

Tam negligenter agere? saltem spectatae fidei viro

≤line=780≥ Commisisset, cum ipsi salute filij pecunia

[^75]Prior esset. O insaturabilem habendi sitim!

Quasi non multo satius fuisset paululum

Perdere pecuniae, quàm filium, vnicam

Nostrae senectutis requiem, vitae subire periculum.

≤line=785≥ Cui si quid, quod Deus, prohibeat, aduersi in via accidat,

[^76]Actum est, mori malim, quàm tantam miseriam pati:

Adeo nihil sine eo mihi in hac vita aut amabile,

Aut dulce, aut iucundum videtur. Hei mihi, nullam arbitror

[^77]Mulierum me infeliciorem viuere.

# 21. ACTVS III. SCENA III.

TOBIAS.

Trimetri partim recti, partim σκάζονrες.

≤line=790≥ QVid quisque vitet nunquam homini satis cautum est.

Me miserum, totus horreo postquam mihi

Triste illud succurrit periculum. Deum

Immortalem, plane perieram, ni Azarias

Meus mihi succurrisset. Modò in Tigri

≤line=795≥ Dum me lauo, piscis quidam immanis, ex imo

Prosiliens gurgite, me omnis infortunij,

Malique securum, inopinato hiantibus

Inuadit faucibus. Hic ego formidine

Exanimatus, truculentam belluam brachijs

≤line=800≥ Corripio, Azariae inclamans opem: cuius

Auxilio superior euadens, prostratum humi

Conficio, confectumque exentero quantum

Possum, cor & fel palpitanti detrahens:

≤page=34≥

Quae vsum, suum in medicina, vt is asserebat, sunt

≤line=805≥ Habitura: atque hac de re in itinere plura mihi mox

Se narraturum promisit. Sed eccum, ipsus

Foras egreditur. \-\--

# 22. ACTVS III. SCENA IV.

RAPHAEL, TOBIAS.

Trimetri.

\-\-- HEM, Tobia rursus ad iter

Paremus nos, rectaque pergamus Ragem,

Nusquam cunctantes. To. Adsum domine, consequor

≤line=810≥ Quocunque vocaueris. Sed hoc mihi expedi

Amabò, quodnam tandem facies pharmacum

Ex hoc execto piscis corde, ac felle? vix

Credas, quantopere id narrari mihi cupiam

Rap. Nil te celabo mi frater: namque hinc tibi

≤line=815≥ Non vulgare ariolor oriturum gaudium.

To. Vtinam augur sis verus. Ra. Cor praesentaneum

Habet remedium ad exigendos impios

E corporibus mortalium cacodaemones.

Fel autem medicatur oculis albugine

≤line=820≥ Obductis. To. Hem, quid ais? in patre periculum

Faciam, domum reuersus. Ra. Admiraberis.

Vbi videris rem. Verùm jam peruenimus

Ecbatana, neque procul ab aedibus tui

Cognati Raguelis absumus: igitur

≤line=825≥ Huc recta concedamus. To. placet. Ra. Accommoda

Aurem, teque attentum praebe, quod audies

Iam ex vsu tibi futurum est maxime. To. Arrexi

Vtramque tu vbi voles, exordire. Ra. Hic tuus

Consanguineus Raguel vnicam habet filiam,

≤line=830≥ Nomine Saram, egregia forma juuenculam,

≤page=35≥

Bonam, bonis prognatam, & dotatam probè.

To. Parentum virtus, castitasque maxima

Puellae dos est. Rap. Moribus insuper adeo

Modestis, ac venustis, vt nihil suprà.

≤line=835≥ To. Audio. Rap. Sedulò agam cum eo, vt in matrimonium

Hanc tibi det: tu te idem velle fac intelligat.

[^78]Non denegabit, sat scio: nec si velit

Maxime, jure poterit: nam praeter jus tuum

Nil postulas; tibi enim debetur: vtpote

≤line=840≥ Qui ei cognatione, ac genere proximus

Es. Nec eam contra praeceptum Mosaicum

Alienigenae nuptum locabit coniugi,

Nisi crimen capitale velit incurrere.

Tob. Nil malim frater, quàm hanc vxorem ducere:

≤line=845≥ [^79]Sed est scrupulus, qui animum malè habet meum.

Ra. Facessant scrupuli, quid timeas scio. To. Ferunt

Illam jam olim septem viris nupsisse, qui

Ab Asmodaeo principe cacodaemonum

Priusquam in complexum venissent: protinus

≤line=850≥ [^80]Crudeliter omnes sunt interfecti: periculum

Ex alijs faciam, mihi quod ex vsu siet,

[^81]Ra. Nihil est Tobia quod vereare, omnem tibi metum

Ademero, meis tantum, fac pareas

Praeceptis. Audi in quos jus habeas daemonis

≤line=855≥ Immanitas. Quicunque matrimonium

Brutorum animantium ritu, libidinis

Non prolis procreandae gratia ambiunt,

Diuini numinis immemores, hos impetit

[^82]Immundus ille spiritus. Tu modo Deum

≤line=860≥ Veritus, non tibi, sed soboli complexum quaere: & patris tui

In memoriam reuoca praceptum, qui tibi

≤page=36≥

Interminatus est, ne coniugem à tua

Stirpe alienam vnquam duceres. Haec si tuo

Infixeris animo, nihil est quod daemonis

≤line=865≥ Exhorrescas insultum: continuo fugam

Dabit, vbi te his armis instructum senserit.

Quare cubiculum ingressus (nam certo scio

Hodie te illam vxorem ducturum) tres dies

Ab vsu connubiali fac temperes,

≤line=870≥ Orationibus interea cum ea vacans.

Secunda nocte in sanctorum patrum statim

Admitteris consortium. Nox tertia

Propagandae demum soboli dicabitur.

Huc vbi vos liberorum procreatio, aut

≤line=875≥ Humanae carnis illexerit infirmitas,

Stratum primùm relinquitote, Deumque humi

Prolapsi supplices adorate, vt sua

Vos tueatur clementia, impiumque procul

Pellat cacodaemonem. Simulque sumito

≤line=880≥ Cor piscis, & hinc suffitum facito: quem vbi

Nidorem olfecerit Satan, perterritus

Cubiculo cedet, fugietque puellam illicò,

Nec relictam repetet vnquam. Tob. Deus bone,

Animus tremore simul ac gaudio mihi

≤line=885≥ Inhorrescit, dum tam prodigiosa audio

[^83]Te narrantem. Faxit Deus vt experiar propediem,

[^84]Haec nunc vere à te dicier. At quis ille senex quem conspicor

Ex aedibus istis prodeuntem, promissa barba, ac senio

Venerabilem? Rap. Eho, hic ipsus est Raguel, patris

≤line=890≥ Tui cognatus. Tob. Quid audio? feliciter

Sanè succedunt omnia, cùm ille qui alioqui

Esset quaerendus, vltrò nobis venit obuiam.

≤page=37≥

[^85]Ra. Sic est. Sed subsistamus hic paulisper, ne parum

[^86]In tempore illum aggrediamur. Tob. Dicis probè.

≤line=895≥ Nam tristior mihi videtur. Ra. Tace, quid ei doleat scio.

# 23. ACTVS III. SCENA V.

RAGVEL, EDNA.

Septenarij & octonarij Iambici.

QVotidianae querelae, & lamentationes filiae,

Perpetuaque orbitatis deploratio, me eò

Redigunt infelicem, vt quid agam, aut vbi siem nesciam.

Nunquam tam mane cubiculum eius ingredior, neque

≤line=900≥ Iam vesperi reuertor vnquam, quin conspicer eam

Singultientem, ac calamitatem deflentem suam.

Si quando lachrymantem consolari, & animi aegritudinem

Oratione pares lenire, nihilo plus agas,

Quam si aduersus stimulum calces, aut laterem laues.

≤line=905≥ Nec vnquam tam blande dicere possum, se vt respiciat,

Pectusque inutili moerore excarnificare desinat.

Altius animo inhaeret dolor, quam vt euelli queat.

Me miserum! adeon’ rem redijsse, vt vnde alij non mediocrem

Voluptatem percipiunt, hinc mihi grauis exundet dolor!

≤line=910≥ Iam olim cum mihi coniux peperisset filiolam, Deum

Immortalem quantopere mihi plaudebam; atque adeò gaudium ex

Ea mihi pollicebar perpetuum, ac bene stabile.

Quae simulas grandiuscula esset facta, ita vt illius

[^87]Ingenium jam nosci posset, tum omnes omnia bona dicere &

≤line=915≥ Laudare fortunas meas, qui gnatam haberem

Ingenio tali praeditam. Verùm ex ea miser

Quem nunc capis dolorem? facile hic plus mali est, quàm illic boni.

≤page=38≥

O caelibatum quouis potiorem connubio!

Sed video vxorem, quid dictura sit nescio. Ed. Marite mi

≤line=920≥ Opportunè te hic stantem reperio. Est quod tecum agam.

Rag. Quid isthuc? Sed quosnam huc adolescentes aduentare conspicor?

Ad nos, nisi quid me fallunt oculi, iter instituunt; mane.

AGTVS III. SCENA VI.

RAPHAEL, TOBIAS, RAGVEL, EDNA.

Eiusdem generis versus.

EGo de hac re hunc adoriar, tu orationi vtî subseruias

Vide. To. Laudabis. Rap. Age. To. Si impetras, quid aliud

≤line=925≥ [^88]Malim, quàm hodie has fieri nuptias. Rap. Non est dubium
id quidem:

Nam pulchrè hominis sensum calleo. quin commodè quoque

Eius adest vxor. Salue vir honoratißime. To. Precor

Tibi salutem matrona optima. Rag. Idem cum foenore

Vobis reprecamur adolescentes humanißimi.

≤line=930≥ Quàm belle hic juuenis Tobaeum fratrem nostrum refert.

Toto corporis habitu: eundem esse putes, aetas si congruat.

Ed. Per omnia, ità me Deus amet, ei simillimus est.

Rag. Cuiates estis fratres, aut quibus nati parentibus?

To. Ex captiuis Niniuae agentibus, & familia

≤line=935≥ [^89]Nepthaliensi. Rag. Nullane vobis est familiaritas

Cum Tobaeo fratre meo? aut nostisne senem quempiam

Eo appellatum nomine? Rap. Nouimus probè. Ra. Quid audio?

Valetne? To. Valet quidem sed oculis orbatus est miser.

Ed. O miseriam! Rag. Eheu, dignus hercle est fortuna meliore. nae

≤page=39≥

≤line=940≥ Istiusmodi hominum iam nobis ingens penuria est.

Vir est antiqua virtute, ac fide. Oh, nunquam mihi,

Quoad vixero, eius ex animo elabetur memoria,

Rap. Tobaeus is, quem vos fratrem appellatis, huius est pater:

Ed. Quid ais? Rag. Nil me fefellerunt oculi, dum illum per omnia

≤line=945≥ Tobaeo similem praedicarem. bone Deus! Prae gaudio

Vix sum apud me. Teneóne te cognate mi? Oh, lacrymas

Ex oculis excutit inopinata haec felicitas!

Ed. O faustum ac felicem hunc diem! Ra. Quis non miretur hoc mihi

Tantum, ac tam insperatum bonum? Deum tibi mi fili precor

≤line=950≥ Secundum, ac propitium: quandoquidem ex integra vitae viro

Prognatus es. Hem vxor, quàm primùm intrò subducito

Te, ac mactato ariete bene saginato, conuiuium appara:

Mox simul omnes sequemur, ac hilarem sumemus hunc diem.

# 24. ACTVS III. SCENA VII.

TOBIAS, RAPHAEL, RAGVEL.

Trochaici, catalectici, septenarii & octonarii.

NVnc est tempus Azaria, vt de matrimonio

≤line=955≥ Sermonem inijcias, dum occasio fert, ac soli sumus:

Rap. Tace, idipsum in pectore agebam dudum. Rag. Nihil tam diu mihi

Quod magis vellem euenire, euenit. ô Deus

Serua obsecro nobis haec bona. Hem, intrò, si placet,

Commessatum concedamus. Rap. Paulisper mane, vt tibi

≤line=960≥ Commemorem, qua gratia buc ad te diuortimus:

≤page=40≥

Nam haudquaquam de nihilo est, quod tam longum iter suscepimus

Ra. Atqui id à conuiuio narrabitis opportunius.

Nunc tantùm vos praebete hilares, antequam hocce gaudium

Aegritudo aliqua contaminet. Rap. Voluptatem, mihi

≤line=965≥ Crede, geminabis, si facilem & exorabilem

Te praebueris. Ra. Absit nostrum vt remorer commodum.

Agedum, ausculto. Rap. Hic orat vt nuptum sibi tuam loces

Filiam. Quid extimuisti, aut quid taces

[^90]Mi senex? quod metuis, facile propulsabitur:

≤line=970≥ Nam quid te sollicitet scio. Age, desine

Tergiuersarier. huic debetur iuxta Mosaica

Legis edictum, vt pote genere proximo, & pijs

Prognato parentibus, quapropter desponde: vt simul

[^91]Laeti omnes agitemus conuiuium. Rag. Non dubito quin Deus,

≤line=975≥ Cuius inscrutabili consilio omnia geruntur, huc

Vos lachrymis tandem nostris commotus miserit.

Quapropter ne videar θεομαχεῖν, lubens tibi

Tobia hanc in coniugem tradidero: nam gener placet,

Vt qui maxime: sed est quod me deterreat. To. Quid precor?

≤line=980≥ Rag. Non opus est prolato. Ra. Rem omnem nouimus

Nihil erit periculi. Rag. Vt nunquam desunt inuidi,

Qui talia libenter nunciant. Verùm id licet

Vos audiuisse ex alijs credam, tamen,

[^92]Ne te Tobia circumuenisse videar,

≤line=985≥ Idem ipse proferam denuò. Eam ego non ita

Pridem diuersis temporibus septem viris

In vxorem locaui: qui prima statim

Nocte omnes, antequam ea essent potiti, à daemone

Nescio quo sunt interfecti. quamobrem si tua

≤page=41≥

≤line=990≥ Tibi curae est salus, mittes hanc rem, & affinitatem

[^93]Tibi aliam potiorem, ac commodiorem quaerito: nam sapit

Is, mea sententia, feliciter, periculo

Qui sapit alieno. T. ah, nihil omnino me cacodaemonis

Terret affultus: Deo hanc meam committo vitam, apud

≤line=995≥ Hunc tutum patet innocentiae asylum. Quapropter sine

Te exorem, alioqui nunquam hodie tam blande dices mihi,

Vt cibum tecum capiam. Rag. Ah, ne me obsecra: quasi

Hoc te orando à me impetrare oporteat. Scio tibi

Vni deberi, & nulli locauerim lubentiùs:

≤line=1000≥ Sed vereor vt in rem tuam sit. Ra. Erit, tantum Deo

Fac confidas, desponde. Rag. Age, nil detrecto, despondeo.

Ra. Bene facis. To. Habeo gratiam. Accersi iube.

[^94]Rap. Intus id commodiùs transigetur. Rag. Vt lubet.

Quis me fortunatior, si hoc coniugium feliciter

≤line=1005≥ Cesserit? Rap. Quam mox intramus? Rag. Hem, praecedo, vos

Me consequimini. Tob. Deus vertat bene.

# 25. ACTVS IV. SCENA I.

PHAEDRA, MYRRIINA.

Trochaici, catalectici, senarii, septenarii.

QVid ais Myrrhina, datúrne illa hodie hospiti

Isti nuptum? Myr. Ita est. Phae. Quî scis? Myr. Hera mihi forte dum

Modò sit obuiam, narrauit. Phae. O senem

≤line=1010≥ Audacem! ò infortunatum adolescentulum!

Cui si exitium moliaris, quò nisi

Huc instiges infelicem? Myr. Forsitan

Nunc quam quondam succedet feliciùs.

Phae. Scis quam feliciter? eodem praemio

≤page=42≥

≤line=1015≥ Quo septem alij munerabitur miser.

My. Quî scis; nisi periculum sit factum? Ph. At in

Adolescente tam generoso id experirier,

An non extremae cuiusdam insaniae est?

Non pol se dignum facit herus, qui tam amabilem

≤line=1020≥ Iuuenem ineluctabili periculo obijcit.

Ecce quam iniqui sunt homines prae studio, dum id quod expetunt

Efficiant. My. Hem Phaedra, satin’ sana es, quae hero

Maledicas? vide ne linguae incontinentia

Tibi malum aliquod pariat. Ph. Quid agam misera? non queo

≤line=1025≥ Quin lachrymem, cùm mihi tam audax facinus venit

In mentem. Quid tibi nunc eius formam praedicem?

Cùm tute ipsa eum conspexeris modò.

My. Perliberalis visus est, Deum precor

Vt superstes fit. Ph. Ne comparandus hic quidem

≤line=1030≥ Est ad illos, quibus ante nuptum data est.

Verum vt sit superstes, in nobis situm est

Myrrhina. My. Cedo, quî sic? nam illi benefaxim lubens.

Ph. Rem omnem ipsi clam narremus: sententiam

Mutabit, vbi quod alijs factum est cognouerit.

≤line=1035≥ My. Hau, hau, sanáne es mea Phaedra? an hoc tibi

Proferendum vsquam videtur? hem, vide

Quam rem agas. Ph. Adolescentem ex morte reuocauero

ad vitam. My. Pol si sapis, quod scis, fac nescias:

Ne tibi officiosa ista tua incommodet.

≤line=1040≥ Curiositas. Ph. Sanè mihi curae est, quo hoc siet

Euenturum, My. Et mihi quidem. Verùm quid hîc

Otiosae diutiùs moramur, cum omnia

Intus perstrepant vndique tumultibus? hinc

≤page=43≥

Ocyus nos amoliamur: nolo me hîc hera

≤line=1045≥ Tecum garrientem conspiciat. Ph. I prae, sequor.

# 26. ACTVS IV. SCENA II.

TOBIAS, SARA.

Senarij iambici, septenarij, & octonarij.

BOno animo esto anime mi, Deus dignabitur

Sua nos misericordia, si nostris diffisi meritis,

Ad eius supplices confugiamus clementiam.

Sa. Ita spero. To. Procumbamus igitur vterque in genua, & opem

≤line=1050≥ Imploremus diuinam, aduersus quàm nihil valet

Imbellis furiosi cacodaemonis ferocia.

Humani generis conditor, ac propagator Deus,

Qui primus sacratum connubij foedus

[^95]Inter Adamum & Euam generis nostri principes

≤line=1055≥ Sanxisti, quaesumus vt hanc nostri matrimonij

Societatem, quàm iuxta diuinum tuum

Decretum inter nos hodie pepigimus, ratam

Ac felicem esse velis impiumque procul hinc arceas

Hostem Asmodaeum, septem interfectorem adolescentium:

≤line=1060≥ Ne in nos sua eadem immanitate vtatur. Scis Deus,

(Nihil enim te fugit) Me hanc non libidinis,

Sed sobolis propagandae gratia duxisse coniugem,

Idque ex Mosaicae, atque Israeliticae

Legis praecepto, sanguine ac cognatione proxima

≤line=1065≥ In vxorem ascita. Quare nostri precor,

Misertus, ab hostili me dignare impetu tuerier:

Vt me iam meditans adoriri, vires desideret suas.

Exterritusque fugiat, cùm se inermem senserit.

≤page=44≥

Sar. Amen. Tob. Eamus nunc in conclaue, soror dilectißima.

≤line=1070≥ [^96]Vt iuxta Azariae praeceptum ex corde piscis,

Penes me in hunc vsum conseruato hactenus.

Suffitum intus faciam: Atque ita Satanae dolos,

In me intentatos eludam. Sa. Vbi voles, sequor.

Deus nostris fauore dignetur conatibus.

# 27. ACTVS IV. SCENA III.

RAGVEL.

Trochaici, catalectici, senarij, septenarii, & octonarij.

≤line=1075≥ CVm iampridem mens aduersus aerumnas, indies

In deterius gliscentes, occalluerit; nunquam tamen

Aeque me afflixit sollicitudo, ac modo;

Adeo vt somnum hac nocte oculis non viderim meis.

Quoquò me verto, anxietas, dolor, metus

≤line=1080≥ Vndique circumuallant infelicem. Quam velim

Has nunquam coijsse nuptias: non quòd gener,

Aut affinitas displiceat (nunquam enim magis

Aptum, ac filiae magis firmum inuenero virum)

Sed quòd adolescentulum mihi sanguine,

≤line=1085≥ Ac cognatione proximum, insuper mea ipsius

Filia haud minus charum, tam formidabili,

Tamque horrendo obiecerim periculo.

Eius me miseret, ei nunc timeo, is me nunc solicitum habet.

Quod vtinam nunquam suadere Azariae

≤line=1090≥ In mentem venisset, neu cupidum me eò

Impulisset, quod mihi principium est mali. Ah, Deum mihi

Iratum arbitror, qui huic auscultauerim:

Qui tantus suis consilijs confecit mihi

≤page=45≥

Sollicitudines: cui si constanter restitissem.

≤line=1095≥ [^97]Nihil omnino nunc mihi metuendum esset mali.

Quin & ipse Tobias orare haud destitit,

Donec quod petebat impetraret. Quid tum? num illicò

Morem gestum oportuit? Fuisset tum quidem

Illi aegrè, si denegassem: at bidui, aut

≤line=1100≥ Tridui haec tantum fuisset sollicitatio.

Post rem secum recta reputasset via.

Nunc nullus locus excusationi est relictus: omnia

Perturbaui, perdidi nepotem, fratrem filio

Vnico fraudaui. Hem canitiem! me quem prudentia.

≤line=1105≥ Et longo rerum vsu solertem, ac vafrum

Esse conueniebat, nihilo plus sapuisse, quàm

Vix egressum ephebia, ac aetate imperitum, denique

In amore occupatum adolescentem? modo

Aderit vereor, qui ipsum ab Asmodaeo daemone

≤line=1110≥ Nunciet trucidatum: atque ideo negotium dedi

Cuidam ex famulis, vt sepulchrum noctu clanculum

Effodiat: quo ante exortum solis, si forte (quod Deus

Auertat) perimatur, sepeliam; ne fabula

Fiamus vulgi, magisque traducamur, ac probris

≤line=1115≥ Incessamur asperioribus. Sed crepuere fores,

Vxor exit, quàm metuo, ne ex haec quod doleat audiam.

# 28. ACTVS IV. SCENA IV

EDNA, MYRRHINA, RAGVEL.

Eiusdem generis.

HVc me sequere Myrrhina, est quod mandem. Myr. Hem, impera,

[^98]Ac puta factum. Edn. Quamprimum vise quomodo in filiae

Se res habeat cubiculo: num vterque, viuat.

≤page=46≥

≤line=1120≥ Nam nimis solicita sum misera, ac timeo omnia.

My. Credo hera. Nihilne amplius est, per me quod curatum velis?

Ed. Nihil, hem, matura reditum. My. Iam iam adero. Ed. Ego interim

Hîc tantisper dum redis expectabo foris.

Nunquam ita vt nunc animus spe, metu atque gaudio fuit

≤line=1125≥ Perturbatus. Rag. Hem vxor, quo pacto se res habent

Intus? num parum ex sententia? Ed. Ah marite. Rag. Quid taces?

Occidi miser. Ed. Equidam ignoro mi vir: eoque Myrrhina

Nostrae vt visat praecepi, vtî tu mandasti mihi.

Illam hic opperior dum redeat. Atque eccam bonum,

≤line=1130≥ [^99]Nisi quid me fallit mens, apportat nuncium.

Contemplare vt gestiat. Rag. Mirum ni gaudio:

Procedamus ei obuiam. My. Vbi ego illam inueniam cogito?

Vt metum, in quo nunc misera est, adimam, atque animum expleam

Gaudio. Rag. Huc huc Myrrhina. My. Hem mi here, commodè

≤line=1135≥ Pol hic te quoque stantem inuenio. nuntium

Adfero, cuius vos participes fieri maximè

Optatis scio. Rag. Hem, viuitne? My. Viuit. Ed. Quid, viuit? My. Valet.

Inquam, ac viuit incolumis. Rag. Quid obsecro,

Num ludis tu nunc nos? My. Egone vos? quaemobrem? Rag. Nescio.

≤line=1140≥ Nisi quia quo impensius hoc esse cupio verum, eò vereor
magis.

Quis nobis felicior, siquidem tu haec vera praedicas,

Ed. Oh, vide sodes, vt nobis certa nuncies:

Ne nos in falsum, idque breue conijcias

≤page=47≥

Gaudium. My. Egon’ quicquam falsi dicam aut mentiar

≤line=1145≥ Misera? verißima comperies quae adfero.

Dum ingredior gynaeceum. Crepitum prohibeo cardinum,

Foriumque sonitum: hinc ad lectum placidè suspenso gradu

Ire perrexi, acceßi, astiti: suauiter

Inuenio vtrumque cubantem. Quid hoc? Numnam vobis parum

≤line=1150≥ Etiam exploratum videtur quod narro? Ra. Hem, satis.

Certa omnia mea Myrrhina, haesitare dudum desit.

Sed quid ego tibi pro nuncio hoc donem? My. Nihil

Equidem: extra officium feci nihil. Ra. Ego te sinam

Sine munere abire, ex orco quae mortuum

≤line=1155≥ Me reducem in lucem feceris? Ed. O festiuißimum diem!

Rag. Verum Azariam eccum video stare ante ostium: in sinum

Huius hoc quod nactus sum effundam boni.

Ed. At nos intro rectà concedamus Myrrhina, vt

Totam familiam delibutam reddamus gaudio.

≤line=1160≥ My. Age, Nae ego ex hoc nuncia maximum aliquod capiam bonum.

# 29. ACTVS IV. SCENA V.

RAPHAEL, RAGVEL, LYCHAS.

Senarii iambici, admistis paucis septenaris, & Octonariis.

AD extremos vsque Aegypti sinus hinc impium

Obtorto collo protraxi cacodaemonem:

Atque ibidem frustra conantem eluctarier,

Tam arctis colligaui compedibus, vt huc ei

≤line=1165≥ Vnquam reuerti non sit integrum. Sed Raguel

≤page=48≥

Adest: vox comprimenda est, tale ne quid audiat.

Rag. Deus sum, si nulla aegritudo huic gaudio

Vnquam intercesserit. Rap. Quis hîc se venditat

Beatum? Rag. Ah, Azaria, mearum omnium

≤line=1170≥ Voluptatum inuentor, scis in quibus sim gaudiis?

Scis Tobiam viuere saluum? Rap. Quasi nesciam

[^100]Aßimulabo. Rag. Asmodaeo procul hinc in malam

Abacto rem? Ra. Hem, bene, ita me Deus amet, factum.

Rag. Res nulla potest mihi tanta interuenire iam,

≤line=1175≥ Vt aegritudinem conciliet. Nescio

Quid commemorem primum, aut quem laudem maximè:

Te, qui mihi dedisti consilium vt facerem: an me, qui sim ausus id

Incipere. Rap. Neutrum ô bone: Deo vni acceptum id ferri conuenit.

Rag. Scio mi frater. Neque hoc eò dictum volo.

≤line=1180≥ Quasi citra illius opem quicquam nostra valeat

Industria. Da veniam, homo sum, humani nihil

A me alienum: delirat lingua gaudio.

Rap. Quin moderare affectibus: etenim vt virum decet

Fortem, res aduersas infracto perpeti

≤line=1185≥ Animo: ita nihil intolerabilius, ac Deo

Magis inuisum, quàm dulci fortuna ebrium

Immoderate insolescere. Quapropter dum ego

Intus quod restat perago, tu supplex Deum

Interea comprecare, vt hoc tibi gaudium

≤line=1190≥ Velit esse perpetuum, ac stabile. Rag. Mones probè:

Proin’ & hic, & alibi tibi lubens obtemperauero.

Deum immortalem, quanto mihi nunc plus sapit

Hic adolescens, quàm egomet mihi! quàm prudenter consuluit!

≤page=49≥

Quàm comiter simul, ac salubriter increpat!

≤line=1195≥ Quam perspicit omnia! in occipiti oculos quoque

Habere hunc verè dixeris. Vah, me mea

Pudet canitiei, cum iuuenem impuberem

Etiamnum, longè plus sapere conspicio, quam

Me senem. cuius prudentia adolescentum

≤line=1200≥ Moderari conueniebat insipientiam.

Sed commodè venit in mentem. Heus Lycha, ocyus

Ad Sosiam propera. Ly. Quid vis dicam? Rag. Vt statim

Sepulchrum quod modo effodi praeceperam,

Iniecta terra obducat denuo, ac solum

≤line=1205≥ Scitè exaequet, ne vllum extet vestigium. Ly. Abeo.

Rag. Nunc, vt diei tempus est, conuiuium

[^101]Splendido instructum apparatu adornari iubebo,

Ad quod amicos omnes volo vocarier:

Vt solidum hoc, numerisque omnibus fit absolutum gaudium.

# 30. ACTVS IV. SCENA VI.

TOBIAS. RAPHAEL.

Octonarii.

≤line=1210≥ ABS quîuis homine cùm opus est, beneficium accipere gaudeas:

Verum id demum iuuat, si de quo nunquam meruisti bene, is

Facit. O Azaria mi, ô mi frater, quid ego nunc praedicem

Tuam erga me munificentiam? certe nunquam tibi tua

Satis dignum virtute praemium referre queam, licet

≤line=1215≥ In perpetuum seruitium me totum addicam tibi. Rap. Tace

[^102]Obsecro, bene collocatum arbitror beneficium, in amicum quod

≤page=50≥

Confertur. Si qua in re praeterea opera mea egeas, impera,

Ac factum arbitrare. To. Deus me oderit, ni te magis quàm oculos

Amo meos: si frater esses, qui magis morem geras?

≤line=1220≥ Vtinam sit in quo tibi contrà gratificari queam. Sed ad

Rem. Haud te latet opinor, quo pacto mè Sacramento Raguel

Obstrinxerit, dederimque fidem, ante decimum quartum diem

Me ex eius non discessurum aedibus iamque parentes mei

Reditum nostrum solicitè opperientes sat scis, numerant dies.

≤line=1225≥ Quòd si ad dictum tempus nondum reuersos nos conspexerint,

Immanè quantum sollicitudinis illis nostra pepererit

[^103]Mora. Quare ne aequo cunctemur diutiùs, velim

Vt assumptis duobus hinc camelis, seruisque quatuor;

Ragem ad Gabelum cognatum recta proficiscaris via: &

≤line=1230≥ Argentum, cuius gratia iter hoc susceptum est, repetas.
dein’

Ad nuptias meas tecum vt reuerti dignetur, roges,

[^104]Tantisper nunquam te morabitur scio,

Quin habeas illud, quo die isthuc veneris:

Si modo suo illi reddito marsupio,

≤line=1235≥ [^105]Quid sit quod me hic detineat, commemoraueris.

Rap. Neque hic, neque alibi vsquam erit in me mora: nullum defugiam

Laborem, dum prosim tibi. At nihílne praeterea? T. Nihil,

Nisi vt nobis, si forte difficiliorem se prabeat,

Blanditijs huc illum pellicias senem. Ra. Agedum, dabitur opera.

≤line=1240≥ To. Faxit Deus, vt tibi eunti ac redeunti salus ipsa sit
comes.

≤page=51≥

# 31. ACTVS IV. SCENA VII.

SOSIA, MYRRHINA.

Trochaici senarii, & septenarii partim catalectici, partim acatalectici.

TOtum hunc propemodum cursando ac ambulando,

Contriui diem: perreptaui vsque omnem oppidum.

Ad forum, ad macellum, & quò non? dum qua opus sunt

≤line=1245≥ Ad nuptias paro. vix arbitror decem

Famulos tot suffecturos negotijs: nec

Quicquam nunc magis metuo, quam ne hinc denuò aliquò miser

Extrudas, quod si sit, actum est, perij. Postulem

Nunc me defessum refocillari si liceret. at

≤line=1250≥ Opportune eccum Myrrhinam duobus cantharis

Onustam, huc accedentem conspicor. Alloquar.

Hem mea Myrrhina, quid sit, quid agitur? Myr. Rogas

Quid fiat? tota domus perstrepit rumoribus:

Omnes nostrarum rerum satagimus: interim

≤line=1255≥ Tu, quasi nihil sit quod intus agas, ante ostium

Hic otiosus restitas? Sos. Quinam malum

Otiosus, qui me hodie sursum cursitando

Ac deorsum, adeo defatigauerim, vt

In cursu ferè conciderim miser: atque illud hic

≤line=1260≥ Dum tu accedis, stomachor mecum. My. Vin’ tibi

Gratum faciam Sosia. Sos. Nihil malim, si quidem

Posses. My. Possem maxime, si lubeat. Quid tibi

Hoc vini placet? So. Haud malum herculè: quid tum postea?

My. Hinc haustam tibi plenis propino faucibus.

≤page=52≥

≤line=1265≥ So. Oh, bearis, si hanc mihi praestes beneficentiam. Cedo

Cantharum sodes gratum me, sat scio,

Dices, ac memorem. Myr. Quid ais? equidem iocabar

Stulte. Sos. Garris? Si viuo, mox referam gratiam.

My. Agedum inepte, resiste, quo fugis? sed parciùs

≤line=1270≥ Mi Sosia, ne sentiat herus: nam scis quàm sit ad

Has res perspicax: & noui ego ingluuiem tuam.

Hem, perij, dimidium exhausisti vinose: mox

Vapulabo misera. Sos. Abi stulta, nescis fallere

Homines: quod factum est dispendij, vide

≤line=1275≥ Sarcias. My. Quo pacto? So. Vah, nescis? infusa aqua.

My. Dixti pulchrè, si verbera mihi velim

Lucrifacere. Sed ostium concrepuit, protinus

Intro fugiamus, ne quis forte hic nos opprimat

Otiose garrientes: sequere me. Sos. Sequor.

# 32. ACTVS IV. SCENA VIII.

GABELVS, RAPHAEL.

Trimetri iambici.

≤line=1280≥ INcredibilia sunt quae narrasti modo.

Deum immortalem! nihil vnquam in vita mihi

Renunciatum est gratius. Sed accipe, hem,

Lectum est, conueniet numerus quantum debui.

Rap. Merito te amo mi Gabele, & habeo gratiam.

≤line=1285≥ Gab. Praesertim vt nunc sunt mores, adeo res redijt,

Si quis quid reddit, magna habenda est gratia,

Rap. Verum dicis, perfidiarum plena omnia.

Sed quid gestis? quidve es alacris? vulgus hominum

Si quando numerandum est pauxillulum, frontem

≤line=1290≥ Auersus contrahit illico, supercilia

Adducit, ambages quaerit: quin aufugit

≤page=53≥

Non rarò creditorem illudens. Caeterum

Vbi fides est si roges, nihil pudet.

[^106]Si instes, ibi dum impudentißima eorum est oratio.

≤line=1295≥ Quis tu es? quid tibi rei mecum est? adeò vt tibi

Amicum inimicum beneficio efficias tuo.

Atqui hoc genus hominum non sibi solùm male

Consulit; at reliquis etiam, qui nihil male

Vnquam meruerunt, perfidia sua fidem

≤line=1300≥ Plane abrogat: cum ex illorum impudentia

Horum quoque ingenium metimur. Te simul

Ac depositi commonefacerem, tuo tibi

Oblato syngrapho, quàm nihil omnino sis

Commotus, tua fuit indicio oratio.

≤line=1305≥ Adeoque admonitus nihil offensus es, vt mihi

Nunc multò videaris quàm dudum hilarior.

Gab. Ita decet ô bone. Cum deponeretur, mihi persuaseram

Ea conditione esse creditum, vt statim,

[^107]Vbi ipse reposceret, esset restituendum. Et quanquam

≤line=1310≥ Non admodum lauta mihi domi res est, tamen

Vnum hoc curaui adhuc, vt mihi esset fides.

Rap. Felix qui eo es animo. At insuper aliud est,

Quod multò mihi praecepit accuratiùs:

Ga. Quidnam obsecro? Ra. Vt ad suas illuc te nuptias

≤line=1315≥ Adducerem. Ga. Luberet, nisi iter longius

Esset: & aetate infirmum hoc est corpusculum.

Ra. Nihil opus est viribus, veheris commode:

Tum fabulis itineris educabimus

[^108]Molestiam. Ga. Suadere noli. Ra. Quidni suadeam?

≤line=1320≥ Imo haud omittam, ni exorem. Ga. Age, fiat. Rap. Nunc te
dignum facis.

≤page=54≥

Gab. Tantisper opperire, intus dum me paro. Rap. Propera.

# 33. ACTVS V. SCENA I.

RAGVEL.

Senarij, septenarij, & octonarij Iambici.

QVidnam in rebus mortalium tam succedit feliciter,

Quod non suam habeat admistam aegritudinem?

Ita profecto natura comparatum est, vt dolor

≤line=1325≥ Voluptatem perpetuo consequatur. Plus mihi

Praeter spem, omnemque praeter opinionem obiectum est gaudij,

Quam vnquam fuissem ausus sperare. At nunc vide obsecro

Quantum mea haec felicitas mihi solicitudinis adferat.

Cum filiam meam Nepoti nuptum do, jubeo fidem

≤line=1330≥ Mihi det, se intra dies quatuordecim domum ad

Parentes non reuersurum: sperans diutino

Conuicta, ac familiaritate illum ita deuinctum fore,

Vt aut nunquam de patria repetenda cogitaret, aut

Saltem se propediem reuersurum promitteret.

≤line=1335≥ Nunc neutrum impetro miser. Venit hodie ad me, mi pater,

Inquit, decimus quartus iam agitur dies, qui me à fide tibi

Data liberat: animus est iampridem domi

Apud parentes, quos mea non mediocriter,

Sat scio, solicitat cunctatio, quare precor

≤line=1340≥ Vt mihi iam illuc pace tua vna cum coniuge

Reuerti liceat. Nam nisi ad diem dictum

Praesto adfuerimus, aut nos in itinere dolis

Grassatorum circumuentos, trucidatosque vel

≤page=55≥

[^109]In morbum illapsos, aut aliud aduersi quippiam

≤line=1345≥ Incurrisse suspicabuntur. Ad haec quid me censen’ vllum

Potuisse verbum proloqui? penitus obmutui

Primum: dein’ mihi redditus: nihil inquam, nate mi

Aequè malim, quàm te hic apud me, quoad vixero cum filia

Aetatem agere: sed jamdudum te hîc inuitum haerere video:

≤line=1350≥ Quare tuis si pergam affectibus aduersari, nihil agam,

Hoc tantum vnum abs te vt obtineam permittito,

Vt post annum tuos apud parentes exactum, huc iterum

Commigretis sat habeo, si istud impetro

Cum gratia. Nihil respondes? age non omittam, neque

≤line=1355≥ Desistam, prius quam hoc te exorauerim. Hîc cum illius

Orata reminiscor, nequeo quin lachrymem miser:

Mi pater, inquit, singultiens, qua fronte ego parentes meos

Quorum senectuti vnicum sum praesidium, audeam

[^110]Deserere? Mori herculè

≤line=1360≥ Malim, quàm eos per me ad tantam calamitatem adigi.

Quid multis? his lachrymis ad nisericordiam

Reductus, facio illi aegrè demigrandi copiam.

Omnemque rem familarem, capras, bouos,

Asinos, oues, seruos, ancillas, reliquamque suppellectilem

≤line=1365≥ Substantiamque tam auream, quam argenteam,

Ex aequo cum ipso diuido, lachrymans identidem.

Tandem cùm perpeti non possem amplius, huc effugi foras.

[^111]Nunc ille abitum parat. At at, quid hoc? perij miser:

Omnes ex nostris aedibus simul exeunt.

≤page=56≥

≤line=1370≥ Totus tremo, horreoque postquam horum mihi in

Mentem venit discessus: ô dolor grauis!

# 34. ACTVS V. SCENA II.

TOBIAS, RAPHAEL, RAGVEL, SARA.

Trochaici, catalectici, senarij, & septenarii, admistis paucis
octonarijs.

SVperis meritò maximas ago gratias.

Cùm euenêre haec nobis frater prosperè. At

Quid remoratur coniugem. Rap. Aegrè auellitur

≤line=1375≥ [^112]Maternis complexibus: jam jam sequetur,

Atque eccam. Tob. Et socer nescio quò clanculum

Se subducat modo. Rap. Humani istud ingenij

Est argumentum. Amor parentum in liberos

Quantum valeat, equidem haud ignoras Tobia.

≤line=1380≥ Non animaduertis gnata abitu hunc miserè solicitarier?

Atque ea hinc clam disceßisse gratia,

Ne quod animo aegrè est conspiciat? Rag. Occidi miser,

Quae posthac futura est vita, cùm in mentem venit

Solitudo? sed aliò deflectunt viam:

≤line=1385≥ Quid si reuocem? Heus heus, resistite. Rap. Tobia.

Socer est, qui reuocat. Tob. Profecto is est ipsus. Rag. Quid est

Mi fili quòd ita properas? iam iam redissem, paululum

Si cessasses. Tob. Mirabar quónam abieras pater.

Rag. Non procul. Sed quid tibi placet filia

≤line=1390≥ Dos? Tob. Regalis mihi visa est opulentia.

Quamquam dotata est satis, quae morata est bene.

Rag. Oh, patris simillimus es, Hem filia

Fac te tali dignam praebeas viro:

Illique per omnia morem gerito. Sa. Dabo

≤page=57≥

≤line=1395≥ Operam mi pater. Rag. Tum socerum, & socrum, qui tibi

Iam in parentum succedunt locum, haud minus

Quam me, matremque tuam reuerere. In domesticis

Administrandis negotijs, quae propria

Est matronae functio, vide sedulam

≤line=1400≥ [^113]Naues operam: vt quemadmodum foris maritus,

Ita tu rem domi augeas industria.

[^114]Sic faecundum Deus vestrum faciet connubium:

Liberosque suppeditabit tales, qui tuis

Coniugisque digni videantur maioribus.

≤line=1405≥ Sat. Memorem dices te monuisse mi pater.

Rag. Caeterùm tibi Tobia mi hanc in manum

Do, & tuae mando fidei: tu illi pater

Posthac, tu maritus, tu patronus, tu. Tob. Ah, pater,

Ne lachryma: magnificentiùs habebitur, quam si domi

≤line=1410≥ Sit tuae. Sed est praeterea quippiam

Quod nos vis pater. Rag. Nihil, nisi vt bene

Et prospere omnes valeatis. Sar. Vale

Mi pater. Rag. Vale, inquam gnata, postremum vale.

Discrutior animo: hoccine tam subito mihi

≤line=1415≥ In tristitiam commutatum gaudium?

O mutabilem ac volucrem rerum omnium

Conditionem! Sed quid inanibus me macero

Questubus? ah, eijciunda herculè est

Pectoris mollities: nimis indulgeo mihi.

≤line=1420≥ Generum nactus sum ex animi sententia:

Filia talem repperit virum, qualem ipsa ne

Sperare vnquam auderet. Asmodaeus procul

≤page=58≥

Aedibus nostris eiectus, cruciatur bolum hunc sibi

Ereptum esse è faucibus. Postremo, omnis res in vado est,

≤line=1425≥ Quapropter videndum, ne animi sit parum

Grati, nunc id incusare, quod votis frequenter vt

[^115]Eueniret, optaui ardentißimis.

Multa ex quo fuerint commoda, eius aequum est ferre incommoda.

# 35. ACTVS V. SCENA III.

TOBIAS, RAPHAEL.

Septenarii, partim recti, partim Σκάζονrες.

RE ipsa comperio mi frater, nullam rem tam arduam

≤line=1430≥ Ac difficilem esse, quin leuis facilisque fiat, si

Adsit alacritas, vel reditus hic, quam mihi non est

Laboriosus, prae vt nuper erat discessus. Iam Charam,

Vtî vides, deuenimus, & adeò de via non sum

Defatigatus, vt vel Niniuen citrà moram rectà

≤line=1435≥ Hodie contendere luberet, ni coniuge, & grege

Seruorum, & ancillarum jumenta nostra agentium

Essemus impediti, quae relinqui haud expedit.

Rap. Est istud quidem vt dicis Tobia: verum mihi

Si hac in re, quemadmodum in alijs hactenus, auscultaueris,

≤line=1440≥ Non hîc pernoctabimus: at quod superest viae,

Incunctanter perficiendum arbitror. Non te latet,

Diem quo nos domi futuros pollicebamur,

Iampridem nuptiarum praeterijsse mora: patrem

Matremque dolore simul atque metu contabescere:

≤line=1445≥ Quemque diem illis annum videri. To. Nil quidem malim

Azaria: sed quid coniunx, reliquaeque famulae,

≤page=59≥

Quas jam fessas longinqua reddidit profectio?

His longius hodie si sit eundum, periculum est

Ne in media anhelae deficiant via. Rap. Scio, sed eas

≤line=1450≥ Committemus, apud quem modo prandebamus, hospiti.

To. Satin’ tutò? Rap. Qui ni? probè ego hominem noui, vir est

Fidei satis spectatae. Tob. Sed non nouerunt viam?

Si solae consequantur post, necubi aberrent vereor.

Rap. Eidem vt deducat dabimus negotium: insuper

≤line=1455≥ Niniuen simulac peruenerimus, aliquot famulos viae

Pulchrè gnaros, eis obuiam mittemus. To. Quid? tibi

Si ex vsu istud fore videtur, age, lubens obtempero.

# 36. ACTVS V. SCENA IV.

TOBAEVS, ANNA.

Trimetri iambici.

QVotidie magis augetur mihi de filio

Solicitudo: & quò abest diutiùs, hoc eum

≤line=1460≥ Desidero impotentiùs. Me nullus est

Opinor calamitosior, neque cui magis

Bonae felicitates aduersae sient.

Eheu, quot jam annos natali eiectus solo,

Hîc seruitutem pertuli grauißimam!

≤line=1465≥ Quot incommoda perpessus! denique quo nihil

Tum accidere mihi posse arbitrabas tristius,

Visu spolior miser. Tamen has vtcunque mens

Tulit hactenus aegritudines. Nunc vt nihil

Molestiarum desit, maior insuper

≤line=1470≥ De filij salute mihi obijcitur metus.

Ad haec accedit vxor rixosa, haud leue.

Profecto malum: cuius querimonijs

≤page=60≥

Iampridem aures calent. At at, ostium crepat:

Mirum ni illa est, tacebo, vt quis sit audiam.

≤line=1475≥ An. Si res mihi secundae essent de filio,

Iampridem venissent. Tob. Est ipsa. An. Ah, quos metus,

Et quas anxietates meum mihi confecit silicernium!

Tob. Ecce antiquum obtinet. An. Qui modo foras, sibi

Dum verba parata sentit, nescio quò prorepserit.

≤line=1480≥ Sed opportunè illum hic stantem reperio: adoriar,

Vt in eum quod animo aegrè est, euomam, bone

Vir, salue: ecquid remoratur filium? viden’

Tuo consilio iam me miserè solicitarier?

Infortunatior me mulier nec est,

≤line=1485≥ Nec fuit vnquam, tali viro quae nupserim.

Tob. Ah, pergin’ linguae vti petulantia? quasi

Isthic minus mea res agatur quàm tua,

Si quid nobis aduersi fortè euenerit,

Mihi maior sustinenda est portio: atque ob id

≤line=1490≥ Nequaquam ea res mihi neglectui fuit.

An. Nisi fuisses incogitans, pecuniam

Hanc perdere maluisses, quam periculis

Tot, tantisque obiectare filium: neque

Ignoto commisisses adolescentulum.

≤line=1495≥ Tob. Muliere iniqua nihil quicquam iniustius,

Quae, nisi quod ipsa facit, nihil rectum putat.

Opinione melius res cedet arbitror.

Non cogitas quàm longe hinc absit, & nosti

Mores hominum, ad numerandum quisque est tardior.

≤line=1500≥ An. Tandem huc tua se recipit oratio? virum

Nonne aiebas Gabelum esse optimae fidei,

≤page=61≥

Quicum vel in tenebris micare sit tutißimum?

Si incolumis esset, iam hic adesset sat scio:

Quando jam pridem dictus praeterijt dies.

≤line=1505≥ Tob. Non cessabis dijudicare istud priùs,

Quàm quid veri siet certò resciueris?

An. ah, nescio quid mihi animus praesagit mali.

Tob. Noli te macerare obsecro: quin pectore

Quieto sis potius. Quid lucri erit, tibi

≤line=1510≥ [^116]Si solicitudinem adferas, cùm idem sit vel

Nolenti perferendum tamen? An. Eheu, mihi hîc

Sola videor, ille quia abest hinc diutius:

Et eius mihi curae est salus. Tob. Adeon’ putas

Me omnem penitus exuisse humanitatem, vt hoc

≤line=1515≥ [^117]Non mihi itidem, vt tibi doleat?

Sed quid profuerit, si me pergam affligere?

Quid aliud quam malum conduplicem mihi?

Multum iuuerit animus in re mala bonus.

An. At vereor, si modo viuit, ne miseram alicubi

≤line=1520≥ [^118]Vitam in sordibus, aerumnisque exigat. Tob. Pergin’

Eandem nobis toties cantiunculam

Occinere? interijt, perijt, quid sit nescio.

Quin ipsum saluum tibi jam spero propediem

Hic adfuturum. An. Spe niti miserrimum est.

≤line=1525≥ At vtinam ita Deus faxit. Tob. Faciet, fac modo

Diuinae non diffidas munificentiae.

[^119]An. Mi vir, nescio quos procul huc aduentare conspicor:

[^120]Duo sunt, alter filio, alter haud multùm

[^121]Dißimilis ei, cui est commissus, adolescentulo.

≤line=1530≥ Tob. Faxit Deus vt sit filius. An. Ita spero quidem.

≤page=62≥

# 37. ACTVS V. SCENA V.

TOBIAS, RAPHAEL, ANNA, TOBAEVS.

Trochaici, Septenarii & octonarii catalectici.

QVam nos exoptatos arbitrare parentibus

Venturos Azaria? Rap. Lachrymabunt prae gaudio

Tobia, vbi saluos redijsse nos conspexerint.

At vide ne nostrarum admonitionum nunc immemor

≤line=1535≥ Sis: tenes quid dicam! de felle loquor, quo patri

Amissum restituas visum. To. Hem, teneo. Quid putas

Successurum si experiar? dic sodes? Rap. Non minus

Iuuerit hîc fel, quàm cor in abigendo cacodaemone:

Tantum diuino confisus numini, Deum

≤line=1540≥ Ora, vt nostros conatus sua secundet gratia.

An. Quò propiùs accedunt, & quo oculos intendo acrius,

[^122]Hoc illis mihi videntur similiores. Tob. Quid ais? ah,

Nunc demum crucior nihil mihi prospicere oculos.

Raph. Tobia, patrem & matrem pro foribus stantes conspicor.

≤line=1545≥ Tob. Sunt? hem, certè sunt: qua gratia hîc consistant
nescio.

Rap. Nostrum opperiuntur aduentum. An. Certè ipsus est

Mi vir. Tobae. Hem, quid ais? An. Cum eadem quicum hinc est profectus

Comite, procurram obuiam, atque in amplexum illi proruam.

[^123]Tobae. Rape me sodes tecum, quid me salum deseris?

≤line=1550≥ An. O mi gnate, ô gnate mi, saluum te gaudeo

≤page=63≥

Aduenisse. Tob. Credo mater. An. Salua sum quae te valentem

Atque incolumen redijsse intueor. Tob. Sed quid pater?

Valuitne vsque? An. Eccum tibi pro foribus. Tob. Interij, miser,

In terram, dum consequitur, procul ab aedibus.

≤line=1555≥ Pronus illabitur, Ah, quàm vereor ne laeserit

Se: properemus, vt tollamus. Mi pater,

Quidnam hoc est mali? siccine te hîc esse humi

Prolapsum? doletne quippiam? Tobae. Nihil

[^124]Omnino mi fili: & si quid doleret, nunc velim mori

≤line=1560≥ Mihi tuis dulcißimum foret complexibus.

Tob. Frustra me saluum reuersum arbitrarer, nisi &

Te pater mi incolumem, ac saluum offenderem. Tobę. Deum

Immortalem! prae gaudio quid agam, vel quid loquar

Planè nescio. Nulla mihi res posthac potest

≤line=1565≥ Tanta interuenire, vt aegritudinem adferat.

An. Mi fili, Deus nouit quàm miseram exegerim

Te absente hic vitam. Tobae. Hem Tobia, redistin’ solus? hospitem

Nonne reducis tecum Azariam? Tob. Quidni pater?

Tobae Vbi is est? Rap. Praesto sum Tobaee. Tobae. Cedo manum

≤line=1570≥ Mi frater, quo te amplectar, & exosculer. Tibi

Benefaxim lubens, qui incolumem mihi restituis filium.

Sed quid? qua vos gratia istuc miseram,

Accepistis argentum à Gabelo? Tob. Ad assem mi pater

Conspecto chirographo numerauit protinus.

≤line=1575≥ Tobae. Bene profectò factum, gaudeo. Rap. Imò si scias

≤page=64≥

Quid boni adferamus praeterea, tum istud magis

Dixeris Tobaee. Tobae. Quidnam amabo? Rap. Idque triumphaueris

Seriò. Tob. Quin dic, quid est? Rap. Adducimus tibi nurum. Tobae. Hem

Tobia, vxorem iniussu meo? Tob. Gaudebis, sat scio

≤line=1580≥ Pater, vbi cognoueris cuius sit filia.

Tobae. Cuius? Tobi. Raguelis cognati nostri. Tobae. Hem, bene

Ita me Deus amet, factum. Audin’ vxor hic quid dicat? An. Oh,

[^125]Quidni audiam? at vbi illa est. Tob. Charae eam reliquimus,

Cum grege ancillarum, & seruorum, boues, oues,

≤line=1585≥ Asinos, & camelos huc ad nos trahentium.

Quam simul si adduxissem, multò huc venissem seriùs:

Et sciebam quantopere vos nostra afflictaret mora.

Tobae. Vnde tanta pecudum, & mancipiorum copia?

Tobi. Cuncta haec Raguel gnatae dedit doti. An. Oh, lachrymae mihi

≤line=1590≥ Erumpunt prae gaudio. Rap. Tum tantam auri, argentique vim,

Vt regalem vos videre credatis opulentiam.

Tob. O ingentem numinis diuini munificentiam!

I nunc vxor, ac Deum nos destituisse clamita.

An. Mi vir, peccatum à me maximum est. Non oportuit

≤line=1595≥ A vobis relictam. Tob. Quid si nos nostrum Syrum

Illis obuiam mittamus? An. Certè si ille occurrerit,

Multo propiùs ibunt, & minor futura erratio est.

≤page=65≥

[^126]Nam viae peritißimus est. Tob. Mater, consulis, probè. Iamb.

An. Intro igitur concedam, vt hoc ipsi dem negotij.

≤line=1600≥ Nisi quid dissentis mi vir. Tob. Iube properet quantùm
potest.

# 38. ACTVS V. SCENA VI.

TOBAEVS, TOBIAS, RAPHAEL.

Versus eiusdem generis.

NVnc experior illos nequaquam frustrari Azaria,

Qui in Deo omnem spem fiduciamque collocant.

[^127]Hoc si & tibi mi Tobia persuaseris,

Ad eundem modum cuncta tibi succedent bene.

≤line=1605≥ To. Adnitemur pro virili mi pater. Ra. Nunc Tobia

Fel quod dixi profer, eoque patris, leniter

Illinito oculos. Tob. Quam rem tu nunc occipis

[^128]Fili? Tobi. Sine pater profuturum confido. Tobae. Vide

Sodes, ne malum pro remedio nobis exasperes.

≤line=1610≥ Tobi. Nihil est quod metuas pater. Rap. Vin’ quod libenter
audias

Nunciem tibi Tobaee, hodie pristinum tuis

Oculis visum restituet Deus. Tobae. Mi hospes, vtinam ratum

Sit quod praedicas. Tobi. Caue eius pollicitationibus

[^129]Diffidas pater: nihil vnquam ex eius consilio à me

≤line=1615≥ Susceptum est, quod non successerit feliciter:

Dicas diuino oestro percitum: adeò nihil ipsum fugit.

Huic mi hoc nostrum acceptum referri conuenit bonum:

Vtpote cuius suasu atque impulsu sunt transacta omnia.

Tobae. Scio fili, atque ob id magus sollicitus sum, quo munere

≤page=66≥

≤line=1620≥ Nunc tantam erga nos compensem beneficentiam.

Ra. Si vobis quid feci, aut facio, mi senex, quod profuit,

Istud haud mihi, sed diuinae debetur gratiae:

Ac proinde, nihil à te pretij repeto. Tobae. Ah nimium me putas

Ingratum. Certum est, nunc tibi contra referre gratiam,

≤line=1625≥ Vt penes me esse positum pietatis praemium scias.

Quodcunque a me donum optaris, optatum feres.

Ra. Nil moror munera: abundè mihi magnum praemium

Arbitror relatum, quando id quod feci, gratum esse vobis

Perspicio. To. Tace sodes: non committam ingratitudinis,

≤line=1630≥ Vt crimen, quo vix scio, an aliud detestandum magis

Reperiatus flagitium, incurrisse videar: atque eo

Genere prognati sumus, vt nos dedeceat admittere

Quicquam, quod hominum vulgus meritò irrideat, at nescio

Quid mihi solito acrius pungant, ac pruriant.

≤line=1635≥ Oculi, vix manum abstineo. Ra. Frica quantum potes:

Mox squammae, quae nunc impediunt visum, decident;

Tobae. Oh, vide amabò, ne me frustra in laetitiam conieceris.

Ra. Itáne paruam mihi apud te esse fidem? ah, absit dubitatio.

[^130]Tobae. Nihil dubito quicquam: tu modò, quod facto est opus impera.

≤line=1640≥ Ra. Nihil ad hanc rem necesse est amplius: vide

Solum ne quod Deus indulget, tibi tua

Intercipiat diffidentia. Sed intrò statim

Hinc concedamus: volo vniuersam familiam tuam

Admirandum illud spectare prodigium. To. Agedum si lubet;

≤line=1645≥ Duc me. Ecquis me fortunatior futurus est,

Si quidem te ô caelum iterum mihi detur contemplarier?

≤page=67≥

# 39. PERORATIO

Trimetri.

NOn est quod hîc moremini diutiùs,

Hos nostros qui spectastis ludos scenicos.

Intus si quid restat peragetur clanculum:

≤line=1650≥ Ibi visus pio restituetur seni,

Diuinumque exhibebitur spectaculum,

[^131]Ludis non exprimendum comicis. Sed quid

Mihi spectatores occipitium obuertitis?

Resistite paulisper, Priusquam hinc domum

≤line=1655≥ Vos recipiatis, audite precor paucula.

Quaecunque sacris continentur literis,

Ad nostram sunt salutem prodita. Hic senex

Tobaeus, inuictae exemplar patientiae,

Tot vndique circumseptus calamitatibus,

≤line=1660≥ Nec animum despondens tamen, quem non, licet

Grauißimis intricatum infortunijs,

Eò sua reducat tolerantia,

Vt temperarij jactura commodi, aut

Nihil quicquam moueatur, aut certè minus

≤line=1665≥ Se pergat affligere: ratus quòd à Deo

Immittitur, quamuis molestum, ac asperum

Appareat, nihilominus tamen sibi

Saluti fore: quin hunc suum luctum breui

In gaudium commutatum iri: cum nihil

≤line=1670≥ Adeo in rebus terrenis firmum, stabileque

Esse intueatur, quod non aestuario

Quodam cursu, modò huc, modò illuc fluctuet:

Eant nunc mortales insipientißimi, ac

Deo diffisi, ob res tam momentaneas

≤page=68≥

≤line=1675≥ Coelum mari commisceant: his perditis

Sese interijsse clamitent. Cum tot Deus

In hunc praeter spem olim contulerit commoda:

Nec erit hodie ipsius manus contractior,

Si nos hac dignos praebeamus gratia.

≤line=1680≥ Sed quidnam Tobiae monet connubium?

Et interempti septem Sarae coniuges?

Adeste huc adolescentuli, ac audite quod

In rem vestram futurum est maxime. Hi viri

Septem, quos sacra caesos narrant Biblia,

≤line=1685≥ Raram stupentes sponsa pulchritudinem,

[^132]Turpique libidine accensi, vix dum ingreßi torum,

Pereunt, & in atrum protruduntur Tartarum.

At Tobias Pudicitiae memor, ac Deo

Suam precibus vitam commendans, dolos

≤line=1690≥ Impuri euadit spiritus; & fructibus

Exoptati tutus potitur connubij.

[^133]Atque haec ob id nunc repetimus verbosius,

Vt & illorum interitus, exitiumque miserabile,

Et huius felicißimi in rebus omnibus

≤line=1695≥ Successus, à lasciuia vos auocent:

Ne ijsdem Asmodaei irretiti caßibus,

Supremi vindictam incurratis numinis:

Atque ita tandem simili plectamini modo.

Valete, & si placuit quod actum est, plaudite.



# Back



FINIS.

[^1]: *In margine* Dimet.

[^2]: *In margine* Scaz.

[^3]: *In margine* Scaz.

[^4]: *In margine* Scaz.

[^5]: *In margine* Sept.

[^6]: *In margine* Scaz.

[^7]: *In margine* Dimet.

[^8]: *In margine* Sept. 2.

[^9]: *In margine* Sept.

[^10]: *In margine* Sept.

[^11]: *In margine* Sen. 2.

[^12]: *In margine* Iamb.

[^13]: *In margine* Senar.

[^14]: *In margine* Iamb.

[^15]: *In margine* Acatal.

[^16]: *In margine* Acatal.

[^17]: *In margine* Iamb.

[^18]: *In margine* Iamb. 2.

[^19]: *In margine* Iamb.

[^20]: *In margine* Iamb.

[^21]: *In margine* Iamb.

[^22]: *In margine* Iamb.

[^23]: *In margine* Octo.

[^24]: *In margine* Sept.

[^25]: *In margine* Quin.

[^26]: *In margine* Sept.

[^27]: *In margine* Sept.

[^28]: *In margine* Sept. 2.

[^29]: *In margine* Dimet.

[^30]: *In margine* Troch.

[^31]: *In margine* Sept.

[^32]: *In margine* Troch.

[^33]: *In margine* Sept.

[^34]: *In margine* Sept.

[^35]: *In margine* Scaz.

[^36]: *In margine* Sept.

[^37]: *In margine* Sept.

[^38]: *In margine* Scaz.

[^39]: *In margine* Scaz.

[^40]: *In margine* Scaz.

[^41]: *In margine* Scaz.

[^42]: *In margine* Troch.

[^43]: *In margine* Troch.

[^44]: *In margine* Sept.

[^45]: *In margine* Scaz.

[^46]: *In margine* Octo.

[^47]: *In margine* Troch. 2.

[^48]: *In margine* Octo.

[^49]: *In margine* Octo.

[^50]: *In margine* Octo. 2.

[^51]: *In margine* Octo. 2.

[^52]: *In margine* Octo. 2.

[^53]: *In margine* Troch. 2/

[^54]: *In margine* Octo.

[^55]: *In margine* Troch.

[^56]: *In margine* Troch.

[^57]: *In margine* Sen. 2.

[^58]: *In margine* Dimet.

[^59]: *In margine* Octo.

[^60]: *In margine* Scaz.

[^61]: *In margine* Octo.

[^62]: *In margine* Scaz.

[^63]: *In margine* Octo.

[^64]: *In margine* Octo.

[^65]: *In margine* Octo.

[^66]: *In margine* Octo.

[^67]: *In margine* Dimet.

[^68]: *In margine* Sept.

[^69]: *In margine* Sept.

[^70]: *In margine* Rect.

[^71]: *In margine* Octo.

[^72]: *In margine* Iamb.

[^73]: *In margine* Troch.

[^74]: *In margine* Scaz.

[^75]: *In margine* Sen. 3.

[^76]: *In margine* Sept. 3.

[^77]: *In margine* Scaz.

[^78]: *In margine* Troch.

[^79]: *In margine* Troch.

[^80]: *In margine* Sept.

[^81]: *In margine* Sept.

[^82]: *In margine* Octo.

[^83]: *In margine* Sept.

[^84]: *In margine* Octo. 2.

[^85]: *In margine* Sept.

[^86]: *In margine* Octo.

[^87]: *In margine* Catal.

[^88]: *In margine* Scaz.

[^89]: *In margine* Sena.

[^90]: *In margine* Senar.

[^91]: *In margine* Iamb.

[^92]: *In margine* Iamb. 4.

[^93]: *In margine* Acatal.

[^94]: *In margine* Iamb.

[^95]: *In margine* Scaz.

[^96]: *In margine* Catal.

[^97]: *In margine* Acatal.

[^98]: *In margine* Acatal.

[^99]: *In margine* Iamb.

[^100]: *In margine* Scaz.

[^101]: *In margine* Troch.

[^102]: *In margine* Scaz.

[^103]: *In margine* Sena.

[^104]: *In margine* Sen. 4.

[^105]: *In margine* Sept.

[^106]: *In margine* Sept.

[^107]: *In margine* Scaz.

[^108]: *In margine* Octo.

[^109]: *In margine* Troch.

[^110]: *In margine* Troch.

[^111]: *In margine* Troch.

[^112]: *In margine* Acatal.

[^113]: *In margine* Acatal.

[^114]: *In margine* Iamb.

[^115]: *In margine* Iamb.

[^116]: *In margine* Scaz.

[^117]: *In margine* Dimet.

[^118]: *In margine* Sena.

[^119]: *In margine* Sept.

[^120]: *In margine* Scaz.

[^121]: *In margine* Sept.

[^122]: *In margine* Iamb. 2.

[^123]: *In margine* Acatal.

[^124]: *In margine* Iamb.

[^125]: *In margine* Senar.

[^126]: *In margine* Iamb.

[^127]: *In margine* Sen. 3.

[^128]: *In margine* Iamb.

[^129]: *In margine* Acatal.

[^130]: *In margine* Iamb. 3.

[^131]: *In margine* Scaz.

[^132]: *In margine* Sept.

[^133]: *In margine* Sept.


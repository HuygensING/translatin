# Front

/

NICOLAI VERNULAEI

THEODORICVS

TRAGOEDIA.

≤page=133≥



# Main



# 1. Personae Tragaediae.

Theodoricus, Rex Italiae.

Senex.

Principes Tribunus.

Reymerus,

Cyprianus.

Ioannes, Pontifex.

Satellites.

Vindicta.

Umbra Ioannis Pontifcis

Boëtius.

Aulici Sycophantae Symmachus,

Sylvanus,

Vitalis

**Chorus Angelorum.**

Elpidia VxorBoëtij.

’Filii Boëtij Manlius,

Severinus,

Amalasuntha, Filia Theodorici.

Athalaricus, Filius Amalasunthae.

Justitia Divina.

Crispus, Puer honorarius Boëtij.

Calyxtus, Puer honorarius Symmachi.

Daemones.

Umbrae Interfectorum.

Anima Theodorici Regis.

≤folio=I3≥

≤page=134≥

# 3. ARGVMENTVM.

VT uno intuitu Scenam hanc universam videas, Ami¬

ce lector, en tibi illam aperio. Theodoricus Gotho¬

rum & Italiae Rex Ioannem Pontifcem virum vitae san¬

ctitate & miraculis illustrem, quod Constantinopoli apud

Iustinum Imperatorem Arrianorum templa ritu Catholico

consecrasset, in carcere inedia & varijs miseriis extin¬

guit. Deinde Boëtium & Symmachum viros consulares,

pretiosißima mundi decora, egentium Asyla, Iustitiae de¬

lubra, cum ab invidis res novas contra Regem moliri dice¬

reutur, publicatis eorum primo bonis, securi percuti iubet.

Paulo post cum inter coenandum oblatum ei esset piscis ca¬

put, arbitratus Symmachi recens interfecti caput esse, ve¬

hementer territus est, & obrigentibus membris omnibus

phrenesi correptus, inque lectum delatus, ubi animam con¬

scientiae stimulis exulceratam velut desperabundus exhala¬

vit. Mox à Deo iudicatus, aeternum damnatus est, teste

Divo Gregorio Dialog. Iib. 4. cap. 30. Historiam referunt

praeter D. Gregorium, Baronius, Procopius, Martianus,

Carolus Sigonius.

≤page=135≥

# 4. ACTVS PRIMVS.

# 5. Argumentum Actus primi.

Theodoricus Ioannem Pontificem in vincula conijci, & ˂Theodorcius

inediâ carcerisque miserijs enecari curat, quod Con¬

stantinopoli apud Iustinum Imperatorem Arrianorum

templa ritu Romano consecraverit.

# 6. SCENA I.

Theodoricus Rex, Senex.



THEODORICUS.

QUid agimus ergo? blandior nunquam mihi

Fortuna risit: gloriam & pacem manu

Utraque fraeno. Quisquis armorum globos

In me tonando strinxit, extinxit suo

≤line=5≥ Idem arma victus sanguine, & fracto solum

Mento momordit. Vicimus Reges, Duces,

Populos, & ipse nostra formidat potens

Justinus arma; Gentium victrix meos

Pedes adorat Roma, quae lauros meis

≤line=10≥ Affundit armis. Si quid optandum est mihi,

Unum est, ut ipsos sedis aethereae globos

Haec arma fraenent, pedibus & calcans polos

Media inter astra laureas figam meas.

Sen. Felicitatis sic facit stultos favor.

≤line=15≥ Ignara fati pectora ignorant suum

Fugiuntque finem: raro prosperitas sapit.

Vbi multa fulget gloria hic mentis parum est.

Hic nuper aequus Rex erat, nunc quam levi

≤folio=I4≥

≤page=136≥

Fastu est superbus? omen est, & est timor.

≤line=20≥ Th. Justinus ille Caesar (hoc nomen mihi

Fortuna debes) ille Romano jubet

Dum sacra ritu foedus aspernans meum

Templa arriana tollit; O sacrum nefas!

Fidemque nostram tollit; Haec nimia est meae

≤line=25≥ Desidia dextrae! pellitur quisquis meos

Ritus fatetur. Restat hoc unum inclyti

Culmen triumphi, qua patet mundus, fidem

Firmare nostram. Vel locum Caesar dabit,

Vel in triumphos ipse concedet meos.

≤line=30≥ Sen. Sic arrogantis nescius mentis furor

Frustra laborat. Stare non potest diu

Quicunque saevas tollit in coelum manus.

Tantum minari jam potest; nunquam fidem,

Nunquam Arrianos asseret ritus manu:

≤line=35≥ Obstabit Aether, Caesar obstabit potens.

Th. Adsit reversus Pontifex, nam sic reor,

Ipse Arrianis templa servavit meis,

Nostramque moto Caesare instaurans fidem

Foedus sacravit. Nescio quis se rotet

≤line=40≥ Hic intus ignis, viscera in flammas eunt,

Et ulceratae mentis exsurgit dolor.

Forsanne nostras temneret Caesar manus?

Rideret iras? amplius pectus tumet,

Et efferati pulsat has cordis fores

≤line=45≥ Ignitus ardor. Pontifex forsan mea

Mandata fallax tempsit, explevit sua.

Per hoc sacratum verticis nostri decus,

Per sceptra iuro Pontifex poenam dabis.

≤page=137≥

Quicunque durâ sancit imperium nece;

≤line=50≥ Regnare novit, tutius nemo regit

Quam qui suorum facta jussorum exigit.

Jubere regum est: exequi jussa, omnium.

Sen. Hic fons malorum est, inde quod nescis malum

Impendet alto vertici. Antistes tuis

≤line=55≥ Parere jussis non potest, mori potest.

Mors poena non est cum mori votum est reo.

Et gloriosum tunc mori est, cum pro Deo est.

Th. Quid hi? quid ad me? subsilit pectus mihi.

# 7. SCENA II.

Tribunus, Theodoricus Rex.

TRIBUNUS.

ADest reversus Pontifex, urbem tenet,

≤line=60≥ Emensus aeqor vela detraxit rati.

Th. Nempe hoc volebam. Laetus & sospes redit?

Tri. Laetum, suique compotem voti reor.

Th. Meique voti? Trib. vereor ut votum tuum

Explerit ille; Caesar amplexus patrem est,

≤line=65≥ Et pronus ipsos osculo implevit pedes

Sese minorem fassus, & mundi caput

Veneratus illum. Theod. Scilicet mundi caput?

Tri. Effusus urbe populus è tota ruit,

Et infulati capitis excelsum decus

≤line=70≥ Laetus recepit: omnium vox haec fuit

Vivat Tonanti proximum Christo caput.

Th. Effare reliqua; desipere Caesar potest.

Tri. Ingressus urbem lumen extinctum obvio

Utrumque coeco reddidit? tandem sacra

≤folio=I5≥

≤page=138≥

≤line=75≥ Festis peregit aedibus, dextrum premens

Solium latusque Caesaris Theod. Solium & latus?

Latusque dextrum? Trib. Jussit hoc Caesar pius.

Dein urbe totâ, quaeque circa urbem patent,

Magnifica ritu templa Romano sacrans

≤line=80≥ Inde Arrianos expulit. Theod. Dirum nefas!

Inde Arrianos expulit? nec me timet?

Nec hos lacertos, nec meas iras timet?

Inde Arrianos expulit? Nempe haec tibi

Mandata dederam Pontifex? mundi lues,

≤line=85≥ Superbe Regum censor. O quantas tibi

Haec ira poenas, quanta molitur mala!

Inde Arrianos expulit? nostra impio

Ritu Quiritum templa sacravit? luat.

Agedum, Tribune, mente dum mota feror,

≤line=90≥ Et impiatum perdere hic fas est caput,

Trahe huc ligatum, vincla & tetrum induat

Specum sub umbris, morte non unâ cadat.

Trib. Vincire mandas? Theod. Vincias, mando, volo.

# 8. SCENA III.

Reymerus, Cyprianus, Theodoricus Rex.

REYMERUS.

SI mota mens est, siste, da menti moras;

≤line=95≥ Esse ira prudens non potest: ira est potens,

Consilia quando caeca succurrunt, nocet.

Rex crede, non est regium irasci, tuum est

Et mente certâ, & lege non dubiâ frui.

Th. Quid? nunquid irae forte succumbam meae?

≤line=100≥ Rey. Fraenabis iram. Theo. Scilicet quando impium

≤page=139≥

Percellit aures facinus, & moti fores

Impellit animi? Reym. Tunc quidem, ne te tuus

Abripiat ardor; semper obstandum est, prius

Quam repat intus dulce commotis malum.

≤line=105≥ Th. Ubi nullus irae feruor est, agis nihil.

Rey. Ubi multus irae feruor est, agis scelus.

Th. Languebo deses? Rey. Consilia prudens cape.

Th. Mihi nota fraus est, capitis infandi nefas

Sat usque notum est. Rey. Non reum semper facit

≤line=110≥ Quicunque defert; Regis audire est prius,

Tum judicare; poena judicium sequi,

Praeire nunquam debet; hoc Reges decet,

Ut lege certâ judicent, iram premunt.

Th. Jam judicavi, morte non unâ cadet.

≤line=115≥ Trahatur huc, ligetur: hoc si non decet,

Mea est voluntas. Cyp. Pontifex tantus tuas

Ferat catenas? vereor ut mundus tuam

Accuset iram; omnium mentes movet

Quicunque celsus patitur, & longos potest

≤line=120≥ Fletus mereri. Theod. Nempe curabo impium?

Etiam verebor impium? Cyp. De te omnium

Vereare famam; morte si tantum premas

Regem sacrorum, Caesar iratus fremet,

Arma in te Reges caeteri obvertent sua.

≤line=125≥ Dicet Tyrannum Populus, & moti minas

Regis timebit. Theod. Ipse jam vici metum,

Et nostra cunctis arma diffundunt metum.

Hanc terra dextram metuit, hanc aequor pavet.

Verentur omnes hoc meum ferrum Duces.

≤line=130≥ Nihil est morandum. Cyp. Sanguinem ut sacrum hauriam

≤page=140≥

Th. Non innocentem: sanguinem servet tamen;

Fractus catenis, languida exhaustus fame,

Paedore turpis, questibus raptus suis

Exhalet animam. Qui semel non vult mori,

≤line=135≥ Aliquando lentus millies debet mori.

Cyp. Crudelitatis est genus duram nece

Proferre vitam. Cerne, jam prodit; viden,

Ut istud oris fulget augusti decus?

Ut est serena mentis immotae quies?

# 9. SCENA IV.

Theodoricus, Ioannes Pontifex, Tribunus.

THEODORICUS.

≤line=140≥ BEne est, tenetur. Pontifex Regem vides?

Colisne Regem? Ioan. Sic decet, nam te suum

Italia Regem dicit, & Regem colit.

Th. Tu mene regem, jussa cum temnis mea,

Etiam fateris? senties regem: jubar,

≤line=145≥ Jubar istud orbis testor, & flammas poli,

Seu quae diurno lumine immensum micant,

Seu noctis illas lucis exiguae faces.

Decipere Regem non decet. Ioan. Fraudis reum

Me nulla cernet, testor hunc solem, dies.

≤line=150≥ Me veritatis fallere haud patrem docet.

Th. Tu nempe adisti Caesarem? Ioan. Sic est, meum

Sic postulabat sedis officium sacrae,

Necessitatis hoc iter nostrum fuit.

Ecclesiarum vota cum Patrem petunt,

≤line=155≥ Hinc cum tumultu sacra turbatur quies,

Et inde luctans Haeresis tollit caput,

≤page=141≥

Curare nostrum est creditum nobis gregem.

Th. Et Arriana tollere est forsan tuum

Delubra? Ioan. Sic est, munus istud est meum.

≤line=160≥ Th. Mea templa munus tollere est istud tuum?

Ioan. Sacrare Christo templa munus est meum,

Primaeque cura sedis: Indignum polus

Hoc fulminabit flammeo corpus globo,

Atraeque merget gurgite ignito stygis,

≤line=165≥ Hoc si recusem. Mundus his humeris meis

Inclinat, incubatque; despectat Tonans

Ab arce coeli, Populus à nostrâ petit

Manu salutem, conscium pectus mihi

Hos addit ignes. Faxit obtestor, Deus,

≤line=170≥ Ne vota fallant, Arrianam tollere est

Mihi cura sectam. Th. Et Arrianam tollere est

Tibi cura sectam? Ioan. Deesse non animus potest,

Dent astra vires. Caesar in votum venit,

Et Christianam protegit fortis fidem.

≤line=175≥ Utinam vel istam det tibi mentem Polus!

Frustra tot istas impio nisu minas,

Frustra labores sulcipis; nunquam tuâ

Gens Arriana crescet, aut stabit manu.

Th. Sic me, measque, scilicet, rides opes?

≤line=180≥ Rides labores? Sit satis, nunquam diu

Regi resistes, vindicem actutum dabo

Fidei Arrianae. Protinus totam hanc manum,

Et obstinatus sentiat totam hanc manum.

Abripite, trahite. Ioan. Pontifex nempe hic tuis

≤line=185≥ Trahitur catenis? Suspice hoc solis jubar,

Et intonantes metue coelorum domos.

≤page=142≥

Nihil vereris? sceptra non vincunt Deum,

Molitur aequâ fulminis flammas manu.

Superare nunquam tu meam sedem potes,

≤line=190≥ Hanc ipse dextrâ fulcit, & firmat Tonans,

Et concitatas Ditis inferni domos

Ultro repellit. Theod. Ista, nam satis est, gravis

Occludet ora carcer: haec jam sit tua

Tribune cura, vivat & duram trahat

≤line=195≥ Moriendo vitam. Ioan. Nullus hunc animum timor

Percellet unquam; quod jubes, gratum esto mori.

Et grata longis vita producta est malis.

Signabit iste, quem petis, sanguis fidem.

Hoc Christianae culmen est laudis, mori,

≤line=200≥ Nec morte vinci. Me suae jussit Tonans

Fidei Parentem, sanguine hoc fidem decet

Sancire nostro. Demete hoc ferro caput,

Densi per astra coelitum expectant chori:

Sequar magistrum haud degener vicarius.

≤line=205≥ Th. Tribune perge, mille per mortes cadat.

Haec una nostro pectori accedet quies.

Tri. Istud quod optas, exequar; vinctum trahe,

Trahe hinc, satelles, incolat clausus specum,

Et inter umbras sentiat, quod Rex jubet.

# 10. SCENA V.

Senex, Ioannes Pontifex, Satelles, Tribunus.

SENEX.

≤line=210≥ VErebar istud; concidet Romae caput,

Et se cruore polluet sancto feri

Manus Tyranni. Ioan. Quo vocas, agedum sequor,

≤page=143≥

Nihil morae est Tribune, conjungo gradum,

Imo antecedo. Trib. Sequere, nam prope est locus.

≤line=215≥ Agedum Satelles, exequere, quod Rex jubet.

Vinclis gravatus, clausus umbrarem specu

Exhalet animam, viscera exedat fames.

Ioan. Concede miinus ultimum, ut superos prece

Coelos adorem. Trib. Munus hoc vltro cape.

≤line=220≥ Ioan. Coeli Imperator Christe, Telluris Parens,

Pontique Rector, cujus in terris vices

Indignus egi luce perfusus tuâ,

En expetita fulsit ad votum dies,

Votique compos, quâ tuus fluxit cruor,

≤line=225≥ Excedo terris: facilis ad poenas vocor,

Ibo ad cupitam corde non moto necem.

O illa coeli spatia, qua Divum cohors

Victorioso laeta procedit gradu

Et usque & usque libero invadam pede!

≤line=230≥ Tuos triumphos hic sequi, spolia hic tua,

Stygem subactam, sanguinis pretium tui,

Populos redemptos cernere, & laudes tibi

Cantare mens est. Sed juvat, juvat mori,

Pro teque, quando sic licet, juvat mori.

≤line=235≥ Age adde vires. Degener nunquam meum

Sequar magistrum: si tuas egi vices

Vivendo Christe, moriar ut soluam vices.

Unam oro; (nunquid Christe concedes mihi?)

Unum oro, (at istud jam tuus meruit cruor,)

≤line=240≥ Unum oro moriens, ne meus, (sed jam meum

Populum relinquo) Christo, ne populus tuus

Saevâ Tyranni pressus occumbat manu.

≤page=144≥

Tua Roma crescat, & tuae sponsae polus

Uterque alumnos sentiat. Nimium diu

≤line=245≥ Nimium Arriana traxit exitium lue.

Extingue pestem; sanguine hoc si vis meo

Extingue pestem; munus hoc moriens peto.

Abeo, Satelles, ut voles, vitam eripe.

Sat. Hic sub catenis carceris tenebras coles.

≤line=250≥ Sen. Abi, priusquam vesper occasum ferat,

Felicis aevi gaudium compos feres.

Habes petitum tempus, & martyr Poli

Intrabis Aulam; debitum hoc poscit sibi

Pietas Fidesque praemium. Vereor tamen,

≤line=255≥ Vereor Tyranne, non tibi parvo cruor

Hic stabit unquam. Proferet Phoebus diem,

(Quam sero velles non daret Phoebus diem!)

Cum corde tremulo fractus optabis necem hanc

Patrasse nunquam. Judicem forsan tuum

≤line=260≥ Aliquando cernes innocentem quem necas.

Haec coecitatis poena prolabi in malum,

Nec hoc videre. Facile patratur scelus,

Animus dolore facile solvi non potest.

Pulchrum est Tyrannis furere, nec moras pati.

≤line=265≥ Dolor furorem sequitur, & patitur moras.

# 11. SCENA VI.

Satelles, Ioannes Pontifex, Senex, Chorus Angelorum.

SATELLES.

ECcum per artus frigidus gliscit pavor,

Et pulsat intus pectus, & flectit dolor.

≤page=145≥

Hos iste motus Pontifex adfert mihi.

Exhausta languent viscera, & vitam fames

≤line=270≥ Paene evolantem pellit. En totus jacet

Paedore turpis, membra vinclorum grave

Pondus fatigat; animus immotus tamen

Lachrymis metuque major arridet Polis.

Quid? ecce fixo, dum preces voluit, genu

≤line=275≥ Suspensa coelo lumina, & dextras tenet.

Ioa. Ecce ecce Christe, soluor, exhaustus cado,

Haec meta nostra est, fractus aerumnis cado,

Cadat Arriana pestis, & libens cado.

O Christe Jesu, te fruar, nam sum tuus.

≤line=280≥ Sat. Procumbit, eccum fulgor insolitus micat

Oris verendi, nulla mortis est nota,

Heu mirus ardet corpore in toto nitor!

Quid hoc? & aures, & oculos coelum movet.

**CHORUS ANGELORVM.**

O Dive, Martyr inclyte,

≤line=285≥ Pugnasse iam tandem sat est;

Subi Triumphum Pontifex.

Tuo frui Iesu licet.

Sen. Mors gloriosa lachrymas nullas petit,

At temperare non potest quisquis pius.

≤line=290≥ Beate martyr, proximum in terris caput

Eras Tonanti, nunc tuo aeternum Deo

Conjunctus haeres. Inde despiciens solum

Rides Tyrannum. Fregit hic in te suum

Frendens furorem. dumque te vitâ exuit

≤line=295≥ Aeternitatis gaudia immensae dedit.

≤folio=K≥

≤page=146≥

Sibi dolorem servat. Hoc Reges habent

Cum sunt Tyranni, morte se longâ necant

Alios necando. Christe tu vindex eris.

Tu Dive Martyr, dum Polos felix tenes,

≤line=300≥ Populis fave quos voce rexisti tuâ.

**CHORUS.**

Sic coeca mens mortalium,

Sic coeca mens Regum furit.

Qui saepe stat, tunc corruit,

Cum stare firmus cogitat.

≤line=305≥ Numerare spes mortalium,

Cum vota flagrant, quis potest?

At una saepe nox tamen,

Spes inquietas demetit.

Quam multa Reges expetunt

≤line=310≥ Dum pectus ira concoquit,

Aut dum libido perfurit?

Hora una: vota concidunt.

Haec sors dolenda Regibus,

Quod sapere soli dum volunt,

≤line=315≥ Rationis excludunt facem,

Ac tum sciunt quod nesciunt.

Quis effugiat orbis Deum?

Late videre dum potest,

Punire latè idem potest:

≤line=320≥ Impendet aether undique.

Hic teste vivimus Deo,

Nos cernit ille & judicat:

Dum judicat poenam parat,

Effugere poenam quis potest?

≤page=147≥

≤line=325≥ Non est satis si te fugax

Diadema velet verticis,

Rex esse peccans non potest.

Rex est sui victor potens.

Cohibendus est mentis furor,

≤line=330≥ Furor esse prudens non potest,

Regum Charybdis est furor,

Hic naufragi Reges cadunt.

**Finis Actus Primi.**

# 15. ACTVS SECVNDVS.

# 16. Argumentum Actus secundi.

Theodoricus Boëtium & Symnmachum Clarißimos Romae

viros per subornatos accusatores confictis adulterinis

litteris perduellionis insimulari curat, & in carcerem

detrudit, ubi ab Elpidia Boëtij uxore invisuntur.

# 17. SCENA I.

Vindicta, Vmbra Ioannis Pontificis, Angelus.

VINDICTA.

ERgo supremum Pontifex egit diem

≤line=335≥ Nigro cruenti carceris clausus specu?

Illud verendum cecidit, & coelo & solo

Caput infulatum? Concidit fidei Parens?

Rector salutis? Prima lex mundi? jacet.

Et istud astra cernere sacrilegum nefas?

≤folio=K2≥

≤page=148≥

≤line=340≥ Istud pudendum ferre coeligenas scelus?

Beate rerum Conditor, cujus tremunt

Elementa nutum, cujus ad vocem pavent

Commota ventis aequora & stygij lacus,

Nullum rubenti desilit fulmen manu?

≤line=345≥ Non increpatos nubium impellis globos,

Totoque caelo, fulmine & toto tonas?

Cur haeret Aether? vindices vibra faces,

Errare fulmen non potest, ruptâ jace

E nube flammas, innocens flammae caput

≤line=350≥ Nullum perurent. Lentus hoc Divum Pater,

Ei lentus istud concoquis Regis nefas?

En umbra sacri capitis. O tandem Tonans

Adverte dextram, vindicem te Mors Deum,

Natura justam mota vindictam petit.

≤line=355≥ Vm. Adsum evocata, desero sedes poli

Aeternitatis conscias longae plagas.

Mors grata nuper istud ut duret nefas,

Ut hic Tyrannus debilem mactet gregem?

Vin. Non expiatum debitâ poenâ scelus

≤line=360≥ Gradus est futuri sceleris. O rerum Arbiter!

O juste vindex! increpa nimbo polos

Ne laeta sceleris regna sint tanti diu.

Vindicta praesto sum tibi; En dirum manus

Vibrat flagellum laeva, fulmineum rotat

≤line=365≥ En dextra ferrum. Sero maturum scelus

Irritat astra, sero vesanus furor

Supplicia sentit, sed tamen, tandem tamen

Indigna dignam culpa vindictam ferat.

Vm. Nondum reliquit cura commissi gregis

≤line=370≥ Animum fidelem, gaudia inter & polos

≤page=149≥

Supra tonantes creditae quondam juvat

Meminisse plebis. Magne Divorum Parens,

Tuam Arriana vexet hic sponsam Haeresis?

Et usque? & usque? Ang. Quod decet, quod jam cupit

≤line=375≥ Vindicta, fiet. Sanguis oppressi Patris

Commovit Astra, jusque coelorum petit.

Concessa mors est. Vin. Ibo, concessam dabo

Vindicta mortem, flammeâ hac monstrum cadat

Immane dextrâ, judice insurgam Deo.

≤line=380≥ Ang. Nondum est voluntas: victimas coelum novas

Expectat, ille quâ fuerit saevus manu,

Et impotenti mente quâ patrat nefas

Alium immolabit sanguinem dirus sibi;

Praeclara mundi lumina extinguet nece,

≤line=385≥ Decora alta Romae concident, Patere has moras

Haec est voluntas Numinis Vmb. Magni parens

Benigne mundi, justus es, sed es bonus.

Iterum cruoris flumina undabunt sacri?

Iterum verendi plebis occumbent patres?

≤line=390≥ Sic crescet istud Gothici ferri nefas?

Fiat, voluntas justa semper est tua.

Atros per ignes, & per enses, & cruces,

Plebs Christiana crescit, & prendit polos.

Causa est vigoris funus, & clades novos

≤line=395≥ Animos reponit. Surgit haec quando cadit,

Et cum secatur, pullulat. Laetor mihi

Et laetor illi: non perit plebs quae perit.

Vin. Satis est inexpiatus hic tantum furor

Poenas moratur, sentiet Regum Deum

≤line=400≥ Et fulminantis sentiet coeli globos.

Exurge Phoebe, Phoebe festina diem

≤folio=K3≥

≤page=150≥

Diem futurae, cum jubet coelum, necis.

Veniet, paratum Phoebus accelerat diem.

Justitia coelo lapsa discutiet forum.

≤line=405≥ Effugere non est Judicis dextram Dei.

# 18. SCENA II.

Theodoricus, Senex, Reymerus, Principes.

THEODORICUS.

OCcubuit ergo Pontifex, vitam expuit.

Nempe hoc decebat, disceret fato suum

Regem vereri: regis obsequium decet

Firmare morte. Vah! quid est? retro cadit,

≤line=410≥ Et congelato pectore incumbit sibi

Animus pavescens. Anime quid felix times?

Sen. Esse sine longo non potest nocens metu.

Nec esse felix animus in culpâ potest.

Th. Surge anime, surge, vixit, & fato silet

≤line=415≥ Turbator ille pectoris praesul mei;

Evisceratum dira decoxit fames.

Quid est? quid horres?Sen, Intus est quod tu times,

Sceleratus animus se timet. Th. Fallor? quid est?

An ille nondum mortis intravit lacum?

≤line=420≥ Defoedat auras rursus, & rursus meis

Occurrit oculis? Anime jam totus cadis;

Augetur intus pectoris fracti gelu.

Sen. Sic semper oculos vexat, & ludit scelus

Non expiatum: certus est hominis comes,

≤line=425≥ Occlude lumen, attamen cernes scelus.

Oblitus esse non potest nocens sui,

≤page=151≥

Tremunt pedes, horrent manus, animus pavet

Cum mente foeda conscium pectus furit.

Th. Aliquidne cerno? fallor? an cerno nihil?

≤line=430≥ Perge anime felix, turbine occulto sibi

Mens saepe rapta ludit, & nescit suum

Ignara lusum. Pontifex nunquid tamen

Utrumque versat lumen, & dubio mihi

Etiam sepultus cernitur? Sen. Sic est, tibi

≤line=435≥ Etiam sepultus cernitur: semper redit

Etiam sub atrâ nocte commissum scelus.

Homicida semper, quem trucidavit videt.

Th. Imbellis anime, pone fallentem metum,

Non est nec istum cernis; invadas diem;

≤line=440≥ Timere magnos non decet Reges: Sen. Decet

Tamen nocentes: ponere hic frustra metum

Nocens laboras. Th. Alia jam vacuo mihi

Curare fas sit: spectra Reges non timent.

# 19. SCENA III.

Sylvanus, Vitalis, Theodoricus, Senex.

SYLVANUS.

VItalis, eccum turbido tristis gradu,

≤line=445≥ Ut Rex anhelat? Vit. Commodum tempus tuę

Sylvane fraudi est, & meis aptum dolis.

Utamur ergo. Syl. Finge, nam fraudes valent

Fingendo tantum; quem potes vultum induc,

Vultumque muta. Vit. Quod doces, artis meae est.

≤line=450≥ Sen. En rursus isti sceleris authores novi,

Simulando Regem in facinus horrendum trahent,

≤folio=K4≥

≤page=152≥

Palatiorum sunt canes, pestes, lues.

Th. Mens inquieta est; corde commoto feror;

Ut semper aequor fluctibus motis furit

≤line=455≥ Pacemque nescit, nostra sic semper novis

Agitata curis vita securam capit

Nunquam quietem. Silv. Tempus est, pallor genas

Vtrasque cingat, lachrymae ex oculis fluant.

Vit. Nunquam timoris signa majoris dedi.

≤line=460≥ Artus tremiscunt, lingua confundit sonos.

Sen. Vt ecce mutant omnia ut nectant dolos?

Timor iste fraus est, lachrymis tegitur dolus.

Th. Quid hi? quid iste tristis in vultu color?

Quid tot per ora lachrymae? Silv. Pro te est dolor,

≤line=465≥ Ploramus isto Regiam fletu necem.

Th. Etiamne demens mente turbatâ furis?

Meamne fletis vos necem? vivi necem?

Vit. Patriae ruinam flemus, & legis necem.

Occidimus omnes, vel tuâ tu Rex manu

≤line=470≥ Fatoque serva, vel fuge: horrendum, ferum,

Dirum, cruentem Patriae impendet malum.

Th. Quid est? quid instat? fare. Sil. Per dextram tuam

Per istud alti verticis sacrum decus,

Succurre Princeps, Patriae, Romae, tibi.

≤line=475≥ O Parricidas! venditum est Regis caput.

Heu! corde fracto labor, & fauces silent.

Th. Exprome totum. Vit. Dum jubes vincam metus,

Quanquam per artus horridum serpit gelu.

Jam jam cruentas Patriae immittet faces.

≤line=480≥ Et cuncta vertet Caesar; hic stabit cinis

Ubi templa surgunt, funerum cumuli vias

Urbis replebunt, ipse flammantes agens

≤page=153≥

Victor quadrigas seruidis cives rotis

Proscindet. Eheu Rex fuge, aut dirum nefas

≤line=485≥ Averte dextrâ. Silv. Patriae extinguent tuo

Cineres cruore, funus ut vastas tuum

Tegat ruinas; sanguis & sanguis vijs

Undabit ingens omnibus, flammae undique.

Mixtusque flammis undique errabit cruor.

≤line=490≥ Si fata cogunt, Patriam involuat cinis,

Tu vive saltem, & vertici parcant tuo

Quicunque sceptris invident Divi tuis.

Th. O facinus! & me, & Patriam eversam dabunt?

Quinam istud audent facinus in nostrum caput?

≤line=495≥ Vit. Qui mansueti regis eludunt fidem,

Et laureatis fascibus Romam premunt.

Qui te tuasque perfidi rident minas.

Inopumque mortes civium in lucrum trahunt.

Th. Effare nomen. Vital. Elevat nomen fidem.

≤line=500≥ Non ipse credes: Symmachus. Theod. Vah! ô fidem!

Coniurat in me Symmachus? nostrum sitit

Etiam cruorem Symmachus? Vital. Boëtius,

Th. Quid rursus? & Boëtius? Terrae lues!

Etiam Boëtius? O sacrum Diti caput!

≤line=505≥ Istudne sceptrum, purpuram hanc, & hoc mei

Diadema rapere verticis? nostrum pede

Calcare corpus? sanguine infandas meo

Maculare dextras? O fidem! jam me mei

Paenitet amoris. Senex. Scilicet Regem viri

≤line=510≥ Qui sanctitatis luce, qui vitâ optimi

Unquam trucident. Jam doli perdunt fidem.

Sil. Dubia esse non potest fides; tabulas vide.

Haeresne Princeps? litterae accusant reos,

≤folio=K5≥

≤page=154≥

Cape, cerne, perlege, inspice hoc signum simul,

≤line=515≥ Et annulorum nosce, dum fas est fidem.

Sen. Adulterinas perfidâ tabulas manu

Scripsere. Quantum, heu! improbae mentis potest

Audax voluntas! Th. Certa fraus, certum est scelus

Mora nulla, vinctos huc trahe, & duris cito

≤line=520≥ Constringe vinclis. Perge, jam teneo scelus,

Tribune perge. Sen. Jam tenes fictos dolos,

Fraus dira tales in viros nunquam cadit.

Decipere justi nesciunt, multis dolis

Falluntur ipsi: facile mentiri est malis.

# 20. SCENA IV.

Theodoricus, Reymerus, Cyprianus.

THEODORICUS.

≤line=525≥ QUam misera sors est Principum! Nam hostes habent, Hostes
amicos; Regibus cuncti invident,

Nostraeque sortis splendor invidiam trahit.

Et consulares purpuram nostram viri ˂ consulates

Nostrosque fasces ambiunt? nimium est scelus.

≤line=530≥ Consurge quisquis est furor, totum tibi

Jam pando pectus, ira flammantem trahe,

Et pelle mentem. Rey. Magne Rex rursum vide

Ne forte pectus ira transversum ferat.

Est ira Regum scopulus, impingunt levi

≤line=535≥ In hunc tumultu. Th. Quisquis irasci nequit

Cum vita petitur, cum cruor dandus neci est,

Indignus ista est luce, Cyp. Sed causam vide.

Forsan negabunt ante delatum nefas.

Th. Semper nocentes crimen objectum negant.

≤page=155≥

≤line=540≥ Rey. Etiam innocentes. Qui arguit nondum fidem

Facit arguendo. Cyp. Cogita qui sint viri;

Persona saepe crimini adjungit fidem.

Vterque consularis: & credas scelus?

Vterque vitâ sanctus: & credas malos?

≤line=545≥ Vterque sapiens: & putes Regi invidos?

Th. Ista ista nunquam pectora invidiâ carent.

Ingenia magna ferre non possunt Duces.

Hîc delitescit Ambitio, fraudes latent.

Rey. Tunc quando probitas nulla commendat viros,

≤line=550≥ Probitatis isti nomen & famam ferunt.

Clarum Boëtij nomen est, orbis stupet,

Amant Quirites & colunt, Caesar fovet.

Et ille sanctâ Symmachus vitâ probus,

Vrbis columna, saeculi eximium decus.

≤line=555≥ Th. Quos vulgus effert, improbos Reges habent.

Odere Reges qui levem plebem colunt.

Cyp. Odisse Reges non potest quisquis sapit.

Vbi probitas, fides, pudor, Divum timor,

Ibi esse nulla fraus potest. Audi reos.

≤line=560≥ Th. Fecere fraudem litterae notam satis,

Punire restat. Rey. Altera est semper tibi

Pars audienda. Theod. Crimine in dubio licet,

Nunc expiandum facinus est certum nece.

Ausi execrandum perfido voto nefas,

≤line=565≥ Mactare Regem, Patriae incensae rogos

Cadaverum replere funestâ strue.

Per astra juro debitas poenas dabunt.

Rey. Sed innocentes ne luant poenas vide.

Adsunt sereni, judicem nullum timent.

≤line=570≥ Bene conscij nam pectoris semper nota est

≤page=156≥

Spectare sicco judicem vultu suum.

Cyp. Reos tribunal non facit, crimen facit.

# 21. SCENA V.

Theodoricus, Boëtius, Symmachus, Reimerus,

Cyprianus. ˂Cypriauus

THEODORICUS.

NOn ad tribunal, nimius est noster favor

Jam jam ad sepulchrum vos trahi tanti reos

≤line=575≥ Sceleris decebat; ad cruces, & ad rogos.

Indigna capita! monstra naturae! mei

Prodigia regni! Juris exitium sacri!

Istud decebat? velle, (vah dirum nefas!

Vix ecce crimen voce luctanti loquor)

≤line=580≥ Velle impiatas in caput Regis manus,

In pectus istud abdere immites manus!

Haurire nostrum sanguinem? Patriam ignibus

Delere missis? vendere hoc regnum meum?

Boët. Si Judicem te Rex facis, quis nos reos?

≤line=585≥ Idem esse Judex, arguere & idem nequit.

Cerno hòc tribunal, veneror, & si vis, probo.

Quis ad tribunal arguit? quodnam est scelus?

Accusat ira forsan, invidia opprimit.

Th. En hae scelestos arguunt tabulae reos.

≤line=590≥ Agnoscis istas litteras? Boët. Non sunt meae.

Th. Huc cerne, nunquid hoc tuae est signum manus?

Boët. Non est, nec istud scripsit haec unquam manus.

Th. Simulare frustra verba contendis: tuum est

Istud sigillum. Boët. Non meum est, quisquis dedit

≤page=157≥

≤line=595≥ Adulteravit improbus signum meum.

Th. Nihil hic fateris? Boët. Nil scio: nec est mea

Fraus ulla mentis, innocens, constans, loquor.

Th. Sic innocentem se facit quisquis nocens,

Bonus est scelestus quando formidat forum.

≤line=600≥ Boët. Mens nostra nullo languet, aut trepidat metu.

Jube quod optas, horridam, si vis, necem,

Intrepidus enses, & tuos cernam focos.

Th. Quid tu? tuamne Symmache his nosti manum?

Sym. Hic nulla nostra est. Th. Annuli signum tui?

≤line=605≥ Sym. Nec istud usquam cerno, confictum tuae

Habent tabellae; video, cognosco dolos:

Invidia nostrum saeva pertentat caput.

Tb. Dicenda causa est, litterae hae clamant scelus:

Mens certa vobis Caesari nostrum fuit

≤line=610≥ Aperire Regnum, vendere hoc illi caput,

Cremare Romam, perdere Italiam ignibus,

Et adhuc, Boëti, sancta libertas placet?

Boët. Audire si, Rex, me cupis, pro me loquar.

Dicenda mentem causa non terret meam,

≤line=615≥ Hanc ille novit Arbiter rerum Tonans,

Qui sceptra Regum lege dispensat sua,

Et fata vivis dividit. Semper mihi

Invisa magnae servitus Romae fuit.

Vox ista cordis liberi est. Regem pati

≤line=620≥ Patique legem, (nam decet) possum, & volo.

Utinam benignus, facilis, & certus boni,

Dum culmen illud inclyti regni tenes

Romamque fraenas, viveres: vacuo tibi

Rotatur Aether fornice, & fulmen Tonans

≤line=625≥ Nullus minatur; pectus inflammat tuum

≤page=158≥

Avara Erynnis impias armat manus

Crudelis ardor, ipse defoedat cruor.

Pudet intueri civium exesas domos

Laniata passim viscera, exhaustos lares

≤line=630≥ Gementis urbis. Haec tui efficiunt canes,

Ista Aulicorum turba monstrorum ferox.

Rex ipse pateris & vides, forsan jubes.

Videre, ferre, perpeti, nunquam meus

Sustinuit ardor. Inde cum fasces mihi

≤line=635≥ Et consularem purpuram Roma annuit,

Inopum misertus, obstiti, miseros manu

Utrâque juvi, sustuli furta & neces,

Repuli rapinas. Hinc mihi objectum scelus.

Invidia finxit illud, accusat furor.

≤line=640≥ Vindicta nempe quaeritur. Causam vides,

Scit Roma causam, tristis est, quisquis bonus:

Th. Haec innocentem verba non faciunt virum.

Quid tu? quid adfers? fare, ne fingas, cave.

Sym. Orare causam, si jubes, crimen nego.

≤line=645≥ Tabulas paratas objicis, tabulas nego.

Haec causa tota est; ipse finxisti scelus,

Idem probare litteris fictis cupis.

Quid Histriones arguunt? quod Rex jubet.

Hac lege Roma jam tui cives cadunt.

≤line=650≥ Quicunque civis est probus, satis est nocens.

Quicunque crimen impedit, satis est reus.

Peccare fas est; facere, cum possis, benè

Crimen vocatur. Nullus est Romae pudor,

Pietas, fides, jus, aequitas, leges, amor

≤line=655≥ Cessêre ferro: fortior regnat manus,

Et jura gladius dicit, & legem jubet

≤page=159≥

Atrox libido. Regimen hoc, Rex, est tuum,

Juvare leges dum volo, fio reus.

Namque impedire scelera damnatum est scelus.

≤line=660≥ Aude aliquid, artes tolle, cervicem dabo,

Deprome ferrum, sat scio, mortem petis

Et hunc cruorem. Scilicet Patriae imminet

Caesar vocatus, sancta libertas placet,

Italia nostra tota jam flammas timet.

≤line=665≥ Ubi miles ergo, & vincula, & tela, & faces?

En causa, nulla est, Regis est tantum furor.

Th. Parata mortis vincula & flammae & rotae

Aliud superbis pectus, & vocem dabunt.

Reduc Tribune, carcere occluso tene,

≤line=670≥ Parata mors est. Boët. Nulla mors Boëtium

Terrebit unquam. Sym. Symmachus nullam timet.

Praeivit ille Pontifex, Patrem sequar.

Th. Deduc Tribune, carceri hoc manda nefas:

Supplicia noctis suggeret tempus nova.

≤line=675≥ Rey. Consilia Regi suggeret tempus nova.

Male esse nequeunt conscij, qui sic agunt.

Th. Mens ista nimium contumax facit reos.

Cyp. Aliquando, constans saepius negat reos.

# 22. SCENA VI.

Senex, Elpidia, Manlius, Severinus,

Boëtius, Symmachus.

SENEX.

FAcile est Tyrannis facere, cum mandant, reos,

≤line=680≥ Etiam innocentes: criminis ficti dolus

Effugere lucem non potest: mors est tamen

≤page=160≥

Jam certa vinctis. Ecce sed Boëtij

Praeclara conjux. Quanta tibi restant mala?

Elp. O misera conjux! misera Nata! te Patrem

≤line=685≥ An te maritum moesta perquiram prius?

Ubi es Boëti chare conjux nunc ubi es?

O genitor! & tu jam mihi ereptus fugis?

Et hunc, & illum, lachrymae, charum Patrem,

Charum maritum quaerite: amborum mea est

≤line=690≥ Jactura, perdo conjugem, perdo Patrem.

Venite Nati, parvuli si quid queunt,

Lachrymando ocelli, fontibus totis fluant,

Quod quaero, vestrum est; conjugem volo, vos Patrem;

Patrem requiro, vos avum: juncto gradu

≤line=695≥ Eamus omnes, squalidus carcer tenet

Vestros amores & meos. Man. Quae sors Patrem

Eripuit ergo mater? Elp. Haec sors quae bonos

Invadit omnes, dira, truculenta, effera.

Sev. An aeger ergo est genitor, & tristi jacet

≤line=700≥ Langore pressus? Elp. Pressus, oppressus jacet.

Premit Tyrannus, invidi insontem opprimunt.

Eamus, eccum carcer, admittunt fores.

Quid heu? & istos intuor vultus meos?

Istud mariti pectus, & pectus Patris?

≤line=705≥ En in catenis? perfide, immanis, ferox,

Truculente Princeps, vinculis artus premis

Istos seniles? Lumina & certas tuae

Urbis columnas? parcite, impatiens feror.

Amplectar ista vincula, & lachrymis rigem:

≤line=710≥ Rigate Nati, lachrymae in tales cadant

Vestrae catenas, flere virtutem licet,

His illa premitur vinculis: Patrem atque avum

≤page=161≥

Ijsdem rigatis lachrymis. Boët. Conjux tuos

Compesce fletus, non decet Boëtium

≤line=715≥ Deflere, nullum Symmachus fletum petit.

Elp. Decet maritum flere, sum conjux tua;

Decet Parentem, Nata sum, Genitor, tua.

Nec hi parentem flere, nec possent avum?

Natura vinci non potest: tollas patrem,

≤line=720≥ Tollas maritum, lachrymas ponam meas.

Amantis ardor conjugis nunquam latet.

Boët. Imbellis ardor iste. Elp. Fortis est amor,

Diligere multum non potest, quem non movent

Aerumnae amici: non bene est magno dolor

≤line=725≥ Ingens amori junctus, excedit modum.

Boët. Adhibere fraenum convenit. Elp. Nullum capit

Sincerus ardor. Nempe te siccis Patrem

Intuear oculis? nunc ubi est frontis decus?

Ubi pulchra Laurus? purpura & fasces tui

≤line=730≥ Paedore turpis, vinculis pressus jaces.

Sym. Et flere velles ista Fortunae bona?

Sorti resigno purpuram & laurum meam.

Dedit illa, rursus abstulit: virtus mihi est

Aeterna laurus, rapere sors hanc non potest.

≤line=735≥ Inter catenas splendicat; non sum minor

Etiam remotâ purpurâ, haec pondus fuit

Onusque mentis. Elp. Genitor, hic auget meum

Sermo dolorem; perdere est talem dolor

Major parentem. Sym. Certa lex est omnium

≤line=740≥ Nasci, morique; Nata, me tali decet

Parere legi: seu Tyrannus, seu ferat

Natura mortem, haud interest: pulchram facit

Mens pulchra mortem. Boët. Lachrymas nondum tuas

L.

≤page=162≥

Dilecta conjux sistis. Elp. Ut sistam petis

≤line=745≥ Moriente sponso? quem video vivum, fleo

Heu moesta nimium, mortuum, nam me tuam

Conjux relinquis, & tuos natos Parens.

Boët. Quid ista vita est? vita muscarum est bonum,

Indigna fletu. Nec tuum totum auferet

≤line=750≥ Mors una sponsum; cor meum virtus sibi,

Doctrina famam vendicat. Vixi tibi

Natisque vixi, Gloriam linquo meam

Illis, tibique. Roma te Boëtij

Venerata dicet conjugem, & pro me, meos

≤line=755≥ Natos amabit. Parvuli amplexum Patris

Forsan supremum capite; si tollar Pater,

Aget patrem pia mater, & matrem simul.

Geminare curas illa, & affectum potest.

Opes parentis, una virtus est, eam

≤line=760≥ Vobis relinquo. Man. Da Pater tecum mori,

Ingrata vita est Patre quae nostro caret.

Seu. Superesse Patri non queo Natus meo,

Tecum catenis me premas totum tuis.

Boët. Valete Nati, Dum licet, conjux redi,

≤line=765≥ Invise Patrem & conjugem. Sed nunc vale.

Elp. Ibo, & Tyrannum precibus infringam meis.

Venite Nati, crescit, (est omen) dolor.

**CHORUS.**

Animis constans, pectoris ars est,

Vitae murus, clypeus mentis.

≤line=770≥ Seu vincla premant, seu mors instet,

Idem semper, similisque sibi est.

Frendeat atrâ fronte Tyrannus,

≤page=163≥

Colles, si fas, collibus addat,

Non premet, istis collibus astra;

≤line=775≥ Istis famae rapiet culmen.

Surgant Erebi picei manes,

Flagris Furiae verbera geminent,

Mortibus & mors cumuletur atrox

Mors & verbera famam augebunt.

≤line=780≥ Sic foecunda est vulnere virtus,

Vivaxque novo funere crescit.

Namque trophaeum medijs astris,

Et serta sibi laurea ponit.

Felix certâ qui mente potest,

≤line=785≥ Temnere vani dulcia mundi.

Et supplicijs subdere corpus,

Ut mens coelo laeta triumphet.

**Finis Actus Secundi.**

≤folio=L2≥

≤page=164≥

# 25. ACTVS TERTIVS.

# 26. Argumentum Actus Tertij.

Elpidia sollicita pro marito patreque primò per Amalasun¬

tham Regis filiam, tum per se ipsam & filios, Theodorico

supplicat, qui acceptis Elpidiae filijs obsidibus vinctos li¬

beraturum se promittit, sed paulo post securi percuti am¬

bos iubet. Moriuntur illi magna animi constantia.

# 27. SCENA I.

Elpidia, Manlius, Severinus, Senex.

ELPIDIA.

LUcis serene Rector, aetatis Parens,

Moderator alme temporum, cujus vehit

≤line=790≥ Revehitque currus luce renovatâ diem.

Quousque tandem? seu tui occiduum petant

Pontum caballi, seu diem rursum vehant

Temone loto, fletibus semper tuum

Saluto currum; flendo nox, flenda est dies,

≤line=795≥ Interdiu, noctuque me conjux habet,

Habetque genitor; illius facies meis

Oberrat oculis, hujus aspectu mea

Lamenta currunt. O Tonans! nunquam dabis,

Ut hâc & illâ liberum amplectar manu?

≤line=800≥ Utraque rursus liberum amplectar manu?

Hinc conjugem (nam summa votorum mihi est)

Et inde Patrem (pars meae est vitae Pater!)

Tentabo Regem, foeminae forsan preces

≤page=165≥

Vincent Tyrannum. Vos mei, ô sanguis meus,

≤line=805≥ Si quis sub isto pectore est ardor Patris

Matrem juvate lachrymis, suplex manus

Uterque tendat; voce, singultu, metu,

Lachrymis loquendum est. Qui nequit flecti prece,

Ridetque madidos supplicum vultus ferox

≤line=810≥ Plusquam est Tyrannus. Man. Mater, vitam Patri

Et quicquid in me est, debeo; redimi meis

Si possit ipse lachrymis, totus fluam.

Elp. O digna soboles Patre! Sev. Si redimi mea

Pater ipse vitâ jam potest, vitam dabo.

≤line=815≥ Vitam ille debet quisquis accepit, dabo.

Elp. Dignum Parente germen! haec virtus tui est

Fili Parentis, temnere & vitam & necem.

Eamus ergo. Sen. Lachrymas perdes tuas.

Hoc est Tyranni lachrymis pectus ferum

≤line=820≥ Nullis moveri: supplicum irritant preces

Semper Tyrannos; Caucasum & rigidum gelu

Sub corde claudunt. Elp. Quis locus? quis hîc meos

Audit dolores? Sen. Audio, doleo, tremo.

Matrona fide: notus est pro quo doles,

≤line=825≥ Sive genitor, seu clarus aeternâ tuus

Famâ maritus: Gloriae Boëtius

Vectus quadrigis & solum & caelum tenet:

Nunc ipse vinctus omnium fletus movet.

Adire Regem cogitas; vereor dolos:

≤line=830≥ Cum vita petitur tunc solent mortem dare

Qui sunt Tyranni. Elp. Quo meas vertam preces?

Quem nunc adibo? deseram conjux virum?

Potius catenas inter, & saevas dabo

Animam secures. Quid doles mecum, juva.

≤folio=L3≥

≤page=166≥

≤line=835≥ Sen. Adire Regis filiam Augustam potes.

Pia est, Parentis improbat vitam sui,

Lachrymis movetur ipsa, nec spernit preces.

Tentare forsan proderit. Coelum favet,

En ipsa prodit. Elp. Offeram Augustae preces.

≤line=840≥ Sen. Siste hic parumper, ipsa concussa est metu.

# 28. SCENA II.

Amalasuntha, Senex, Elpidia, Athalaricus,

Manlius, Severinus.

AMALASUNTHA.

O Astra noctis conscia! ô somnos graves!

Horresco tota, frigidum adstringit gelu

Manus pedesque & pectus & fibras meas.

Quid Astra vultis? Siquid impendet Patri,

≤line=845≥ Si fata nostram perdere attentant Domum,

Tonans Benigne, (fata nam fraenas Deus,)

Averte pestem: fulminis flammas tui

Contorque in hostes. Si nocens forte est Pater,

(Utinam severam poneret mentem Pater)

≤line=850≥ Muta nocentem: Fata si poenam petunt,

(O quantus istud pectus excruciat Pavor!)

Parce innocenti filio, solus Patri

Hic restat haeres, sola spes nostrae est Domus.

Quis rursus intus horror? heu umbrae meis

≤line=855≥ Oculis oberrant, flebiles umbrae mihi

Noctem fatigant; Quid Boëti? Symmache

Pavidam quid urges? sceptra si Patris petis,

Hen parce Nato, metuo pro Nato Parens,

Vobisque metuo Saevus, iratus, ferox.

≤page=167≥

≤line=860≥ Quam facile tantos tolleret Genitor viros?

Sen. Accede, tempus jam vocat, sentit tuos

Etiam dolores. Elp. Ibo, spes celerem trahit.

Si magna clades pectora immutant graves,

Augusta Regis filia, & Regum parens,

≤line=865≥ Tuos adoro tristis & supplex pedes,

Juva precantem. Amal. Surge, quid terram premis,

Affusa pedibus? non decet. Elp. Miseram decet.

Tu sola Regem flectere iratum potes.

Miserere miseri conjugis, miseri Patris:

≤line=870≥ Pro Patre Nata, sponsa pro sponso precor.

Per te, per istum, spem Patris, Natum tuum, ˂Parris

Per ipsa quondam fata, per sacros tui

Manes mariti, Domina, desertam juva,

Et redde Patrem, redde sublatum virum.

≤line=875≥ En hi parentem fletibus quaerunt suis

Avumque repetunt. Man. Domina, si flecti potes.

En lachrymarum fundimus rivos tibi,

Tu sola nostris rebus affulges salus.

Miserere Domina. Amal. Quid meos pueri pedes,

≤line=880≥ Quid me tenetis? Sev. Per tuum fatum precor,

Per hos amores filij, per spes tuas

Miserere Domina. Amal. Surgite ô dignum genus

Magno parente. Mater attollas tuos,

Jam me tuorum lachrymae in partes trahunt,

≤line=885≥ Foditque pectus supplicis tantae dolor.

Ath. Augusta Genitrix, rebus afflictis opem

Ferre ergo perge, miserior, si quid potes,

Solare magnos parvulae aetatis metus.

Utinam juvare fas sit. Amal. Hac Mater tuâ,

≤line=890≥ Pietate Fili laetor; est Regum decus

≤folio=L4≥

≤page=168≥

Juvare miseros, ferre prostratis opem.

Sit ipse testis flammei Rector Poli,

Elpidia sortem miseror, & doleo tuam

Cur ora fletus proluit? sunt hae vices

≤line=895≥ Et tela sortis: saepe quos Oriens videt

Phoebus beatos, Occidens miseros videt.

Nuper beata Conjuge & magno Patre,

Nunc ecce utrumque lachrymis defles tuis.

Hoc te maritus docuit, & robur tuo

≤line=900≥ Substruxit ille pectori: sortem feras.

Ferendo vinces: attamen speres licet.

Adibo Regem, flectere iratum libens

Tentabo pro te. Pectus indomitum gerit

Et efferatum; forsan inflectet Tonans.

≤line=905≥ Elp. Tu sola misero conjugi affulges salus.

Salusque Patri; te mei Nati suam

Matrem vocabunt. Ath. Ferre nec vobis opem

Unquam negabo, precibus & votis avum

Mulcebo Regem. Capite complexus meos,

≤line=910≥ Mei sodales. Man. Sic tibi aspiret Tonans,

Spes magna Regum, germen Augustae Domus.

Seu. Benigne Princeps, sic tuos annos beet

Qui te creavit corde tam miti Deus.

Ama. Ergo sequêris ipsa praecedam. Elp. Sequar.

≤line=915≥ Sen. Spes magna facta est, ipse despero omnia.

Flectere Tyranni nulla vis mentem potest:

En ille, toto spargitur vultu furor.

Meditatur atrox funus, horrendam necem.

≤page=169≥

# 29. SCENA III.

Theodoricus, Reymerus, Amalasuntha, Cyprianus,

Elpidia cum Filijs, Athalaricus.

THEODORICUS.

QUicunque regni sceptra moderatur manu

≤line=920≥ Populosque fraenat, ferre non debet reos.

Supplicia firmant regna; quos ferrum abstulit

In sacra Regum capita non stringunt manus.

Vacuandus ergo carcer, & ferro caput

Reis metendum. Rey. Magne Rex, populum time:

≤line=925≥ Uterque populo gratus, in dubio est salus

Persaepe Regum cum reos magnos necant.

Th. Indigna sceptro dextra, quae plebem timet,

Jaculatur alijs nostra majestas metum.

Opprimere magnos qui potest ferro reos,

≤line=930≥ Rex est timendus; quamdiu vitam trahunt

Semel rebelles, tam diu culpas alunt.

Cyp. Si culpa certa est, poena jam culpam obruit,

Tulere nigros carceris duri specus.

Th. Punire talem sola mors culpam potest.

≤line=935≥ Satis est, scelestis parcere indignum est reis.

Etiam ad tribunal Nata? cur vultus madet?

Cur ille noster lachrymas spargit Nepos?

Ama. Cura una versat pectus, exagitat, rapit,

Et cura pro te est. Visa sum noctu aethere

≤line=940≥ Videre rupto fulmen (avertas Tonans!)

En horror intus pectus, & vocem premit!

≤folio=L5≥

≤page=170≥

Th. Effare totum Nata. Amal. Vix horror sinit.

Fulmen coruscis in tuum flammis caput

Caelo Tonante cecidit, & madidum tuo

≤line=945≥ Arsit cruore. Causa fletus haec mei est.

Tuumne Nata fulmine obtritum caput,

Quassata flammis membra ut excipiam sinu?

Per hoc tribunal, per tuum Sceptrum Parens

Saevire noli; Symmachum & Boëtium

≤line=950≥ Mea cura versat, aethere implorant opem

Tristes ab alto; ne tuus peccet furor

In tanta Genitor capita. Magnorum Ducum

Haec una laus est, parcere. Ath. Ergo Rex, reis

Rogo parce tantis, si quid in me jam placet,

≤line=955≥ Tuus ecce supplex pedibus advoluor Nepos.

Th. Istud reorum facinus haud lachrymas petit,

Petit securim. Nata, ne noctem time,

Regum benignus vertices servat polus.

Pereant, nocere mortui nunquam solent.

≤line=960≥ Quid ista? quid vult? Elp. Supplicem turbam vides

Natos, nepotes, conjugem, Natam: mei

Si forte fletus nil queunt, istis dabis.

Rex magne cujus dexteram Gentes tremunt,

Beatque coelum, sic tuum pectus preces,

≤line=965≥ Si misera flectis perditae clades Domus,

En illa supplex genibus advoluor tuis

Quae stirpe Patrum clara, conjugio inclyta

Nuper ferebar; nunc maritum, nunc patrem

Viduata quaero. Quicquid indulsit mihi

≤line=970≥ Fortuna, tolle, purpuram & faces rape,

Opes Domosque; conjugem saltem & patrem

Concede miserae. Quid tuas armas manus?

≤page=171≥

Depone fulmen, innocens servas caput.

Non semper Aether fulgurat, ponunt minas

≤line=975≥ Irasque venti, fluctibus stratis mare

Quandoque pacem servat, & pulso polus

Mundum serenat imbre: quid semper furis?

Benignitatis sentiam donum tuae.

En istud alti verticis supplex jubar

≤line=980≥ Aspicio misera, sparge jucundos mihi

Radios favoris, sparge concessae pium

Jubar saluti; per tuum Numen precor,

Per ista rursum genua; per Natam tuam,

Per hunc Nepotem, per tuum pectus, rogo.

≤line=985≥ Rei. Concede lachrymis aliquid, & tantum pius

Solare luctum: tota te Tellus tremit,

Ut nunc ameris effice. Cyp. In larvas decet

Saevire nunquam, carcer exhausit reos,

Voluuntur umbra, degravat ferrum manus.

≤line=990≥ Vix vita restat. Th. Nullus hic lachrymis locus,

Cum proditores Regiam vitam petunt.

Aliquando amavi Symmachum, & Boetium,

Et consulatus obtuli, & lauros dedi.

Mutata sors est, sentient poenas, suum

≤line=995≥ Mactare Regem qui volunt: ne sit mora.

Man. Nihil ergo nostris lachrimis Princeps dabis?

O parce Patri, parce Rex avo & Patri.

Miserere Princeps. Sev. Ira si crescit tua,

Patremque avumque perdere est animus tibi,

≤line=1000≥ Natos parenti junge; qui Patrem necat,

Natos trucidat. Magne Rex, serva Patrem.

Miserere Th. Nunquid obsides avi & Patris

Hic esse vultis filij? Man. Princeps, volo,

≤page=172≥

Ibo ad catenas, carcerem intrabo. Pater

≤line=1005≥ Sit liber. Seu. Ipse frater, intrabo simul,

Etiam securi subdere hoc strictae caput

Pro Patre fas sit. Elp. O mei! Nati mei!

Hoc vultis ergo? Man. Grata sors haec pro patre est.

Th. Tradantur isti, cede tu mater, tuum

≤line=1010≥ Hodie videbis liberum sponsum & Patrem.

Man. Vale ergo mater; Sev. Et meum amplexum pete.

Elp. Valete Nati, gaudeo, atque horror meos

Infestat artus; major incessit timor.

# 30. SCENA IV.

Theodoricus, Sylvanus, Vitalis, Tribunus.

THEODORICUS.

MUtare mentem non decet. Caput hoc meum

≤line=1015≥ Sceptrumque testor, sanguinem & vitam dabunt.

Mors liberabit impios. Parcam reis

Haurire nostrum sanguinem quando volunt?

Hos parricidas, has alam pestes meas?

Decreta mors est, stricta praescindat caput,

≤line=1020≥ Caput impium, caput efferatum, atrox caput,

Securis. Syl. Ergo dum potes ferrum occupa,

Neglecta culpa per suos crescit gradus.

Quicunque parcit, vitia parcendo fovet.

Vit. Age Rex domare vulnus hoc ferro potes.

≤line=1025≥ Aliter mederi non potes. Th. Jam sit satis,

Subdant securi colla, vixisse est satis.

Agedum Tribune, quod volo, ut fiat, vide.

Servabis istos: consilia rursum expetam.

≤page=173≥

Forsan parentum sanguinem augebunt suo.

≤line=1030≥ Tri. I perge Miles, jussa nam Regis tenes.

Educ utrumque, ponere hic restat caput,

Syl. Actum est, peribunt; vicimus, fraudes juvant.

Juvat intueri subditum ferro caput.

Juvat videre funeri immersos suo.

≤line=1035≥ Vit. Obstare nobis jam suo discent malo

Superba capita, excussimus tandem jugum.

Mors haec triumphus & novum est regnum mihi.

# 31. SCENA V.

Tribunus, Boëtius, Symmachus, Crispus, Calixtus.

TRIBUNUS.

NEcessitatis ultimae, dum Rex jubet,

Saevaeque vobis nuntium mortis fero,

≤line=1040≥ Haec est voluntas Regis, ut strictae caput

Detis secui. Doleo, & in totos abit

Jam frigus artus; parcite, hoc leges jubent,

Lex est voluntas Regis, hanc certum est sequi.

Boët. Tribune gratus advenis: quis te metus

≤line=1045≥ Percellit animo? quod jubes, gratum est, mori.

Ne funde lachrymas, non eget Boëtius:

Me longa docuit vita jam pridem mori.

Tri. Placare Regem lachrymis nemo potest.

Conjux, tuique Filij, & Regis Nepos

≤line=1050≥ Mixtas tulerunt lachrymis Regi preces,

Augusta flevit, interim addixit neci.

Boët. Lex una mortis omnium est: Reges quoque

≤page=174≥

Dant colla morti. Quisquis in lucem venit

Puer sepulchrum clausas in cunis habet;

≤line=1055≥ Moriendo crescit, deinde crescendo sibi

Majus sepulchrum praeparat; tandem cadit.

Vivendo morimur, citius hic, sero hic suas

Vices subibit: nullus evadet vices.

Seu sit securis, seu cruces, seu sit rota,

≤line=1060≥ Mors una tantum est. Symmache optatus dies

Illuxit ergo, compotes voti sumus.

Hâc morte liber carceres linquam duos,

Hunc Regis, istum corporis. Satis est meae,

Satis est, catenae, solvite hos artus meos

≤line=1065≥ Mors me solutum reddet, assertum polo

Mors me beabit. Pergo, tu Socer vale,

Praeibo, tu sequêris, hoc pectus tamen

Constringe, primum brachijs. Socer vale.

Sym. Etiam praeibis? non decet Patrem sequi,

≤line=1070≥ Praeibo Fili, tu meam specta necem,

Boët. Spectare possum, Genitor, immoto necem

Et irretorto lumine, hic constans latet

Sub corde feruor. Tu meam specta, Parens

Non indecorus pulvere ad metam ruam.

≤line=1075≥ Jam certa pectus gaudia invadunt meum,

Animusque gestit. Ultima haec forti via

Calcanda passu est, ô Socer rursus vale.

Alium per astra mox tibi amplexum feram,

Felicitatis socius, & pugnae comes.

≤line=1080≥ Sym. Praeibis igitur; vade Doctorum decus,

Lumen sophorum, Gloria aetatis tuae,

Lux magna Romae, gentium votum omnium.

Me rursus Astra liberum adjungent tibi.

≤page=175≥

MORS BOETII.

Boët. Age nunc Boëti, desuper spectat Polus,

≤line=1085≥ Hic spectat Orbis, gloriae extremum tuae

Calcas theatrum; vita jam fluxit tibi,

Mors instat atra: testibus tantis mori

Orbe atque coelo jam licet. Coeli Tonans

Et vos, beati Coelites, testor mihi

≤line=1090≥ Haec visa semper vita fucatum est bonum.

Vale ergo vita, Purpuram & fasces tuli,

Istos & illam consul illustrem dedi,

Et dignitatis causa, solamen fuit

Urbis gementis. Rursus hoc testor jubar

≤line=1095≥ Micantis orbis, purpuram tempsi meam,

Opes, honores, cuncta Fortunae bona.

Vale ergo Munde, quod tuum est, reddo tibi,

Usum dedisti, sit satis. Restat mori.

Quae causa mortis, scire jam Mundus cupit,

≤line=1100≥ Non impiata est sanguine haec ullo manus,

Mens pura sordes fugit, & Patriae est fides

Servata semper, Pauperum tutor fui,

Vindex malorum, Juris & fidei simul

Tenax avitae. Scis Tonans, animum hunc vides

≤line=1105≥ Pro te tuaque perfero hanc mortem fide.

O grata mors? lucis optatae jubar!

Moriamur ergo dum licet; pulchrum est mori

Cum pulchra mens est, nec creat mortem scelus.

Puer, quid istis imbribus foedas genas?

≤line=1110≥ Quid mutus haeres? Cri. Quod decus Romae cadis,

Quod te Tyrannus victimam immitis premit.

Quod fida Conjux nescit, ignorant tui.

≤page=176≥

Nec illa Conjux Conjugem, nec hi Patrem

Ultra videbunt. Boët. Crispe, tu extremum Vale

≤line=1115≥ Portabis illis, Lachrymas Boëtius

Nullas requirit. Morte qui tali cadit

Non est gemendus, tu mihi aeternum vale.

Domitor Averni Christe, qui mortis micans

Spolijs triumphas, Gloriae hanc sacram tuae

≤line=1120≥ Admitte mortem; Culpa si quae sit mea,

Miserere, noster abluat culpam cruor,

Tibi cruoris consecro rivos mei.

Nunc perge Miles, ecce cervicem dabo.

**CHORUS ANGELORVM.**

O pugna pugna felix,

≤line=1125≥ Quae te beat Boëti,

En mors tibi trophaeum est,

Cape nunc poli coronam.

Cri. Nunc vixit, intus corpori adstabo sacro,

Et cuncta cernam. Claudere hunc utinam diem

≤line=1130≥ Misero liceret: Sit licet Boëtius

Nullis gemendus, attamen semper gemam.

MORS SYMMACHI.

Tri. Tuus ordo restat; perge, jam cecidit gener.

Ibi truncus, illic corpori avulsum caput.

Sym. Sanctum cadaver, cujus aetherios lares

≤line=1135≥ Mens plena coelo subijt, atque aevum tenet.

O anima sancta, fulgurantes quae polos

Inusitatâ luce peruadis! tuum

Veneror cruorem, veneror hos artus sacros.

Sed en superstes carceris socius tui,

≤page=177≥

≤line=1140≥ Adhuc anhelo; perge, da socio manum,

Qua fluxit ille sanguis, aggrediar viam.

Expande dextras, irruo, amplexus peto.

Nihil moramur, gestit effundi cruor,

Cervix parata est, cum voles, miles trahe,

≤line=1145≥ Senile corpus jam novum robur capit.

Vale ergo Terra, viximus; vitae fuit

Meta una virtus; purpurae fulgens honos

In me refulsit, innocens viguit Patrum

Virtus meorum. Symmachum forsan tuum

≤line=1150≥ O Roma flebis; parce, mutatum est decus,

Te plango Roma Gothicâ oppressam manu.

Vale ergo Roma, Rex vale, ignoscat Tonans

Tibi tuisque. Vindicem metuo ut Deum,

Justum ut tribunal perferas, venies tamen

≤line=1155≥ Et nos sequeris. Christe da robur novum.

Calixte, nostros accipe amplexus, vale.

Ca. Permitte sanctos osculo amplectar pedes,

O lux Quiritûm! Quam tuum multa extrahet

Lamenta funus! vindicem obtestor Deum,

≤line=1160≥ Dignas Tyrannus sentiat poenas brevi!

Sym. Calixte fletum siste, cum visum Deo,

Dabit ille poenas; potius ignoscat tamen,

Ipse ad triumphum pergo ne mortem fleas.

Caput en paratum est, Miles, hoc ferro mete.

**CHORUS ANGELORUM.**

≤line=1165≥ O Sancte, Martyr inclyte,

Vicisse iam tandem sat est,

Subi triumphum Symmache

Tibi frui fas est Deo.

≤folio=M≥

≤page=178≥

Cal. Terras reliquit Symmachus, coelum tenet.

≤line=1170≥ Beate Martyr veneror hunc sanctum tui

Diem triumphi, veneror & sanctae sacrum

Mentis cadaver! nunc age & coelo favens

Tuos, tuamque respice & juva Domum.

**CHORUS.**

Luge sparsis Roma capillis,

≤line=1175≥ Luge laceris turpata genis,

Heu occidit Boëtius!

Tuus occidit Boëtius!

Luge rursum, luge rursum;

Contusa gerens pectora pugnis,

≤line=1180≥ Furor peremit Symmachum,

Tuum peremit Symmachum.

Cecidit clarum sophiae lumen,

Cecidit sanctae columen vitae,

Sophiae jubar Boëtius,

≤line=1185≥ Et norma vitae Symmachus.

Utrumque suo sanguine mersit

Ebria tristi caede Tyrannis,

Et laurigeris acta quadrigis

Fert Impietas horrida palmam.

≤line=1190≥ Miseri vestros flete patronos,

Inopes vestros flete parentes.

Nullum superest Plebis Asylum,

Et Justitiae cecidit fulcrum.

O Sol! refugos sed premis ignes.

≤line=1195≥ O vos, dicite, dicite Stellae,

Dicite vigiles Numinis oculi;

Et erit semper laeta triumphis,

≤page=179≥

Et erit semper funere laeta,

Saevo Impietas effera ludo?

≤line=1200≥ Trahit innocuum mucro cruorem,

Et sancta metit colla securis.

Veniet, (nempe hoc credimus omnes,)

Veniet rapido turbine Nemesis.

Tunc fulmineo demetet ictu,

≤line=1205≥ Laetum multâ caede Tyrannum.

Non effugiet tunc dolus ictum.

Et luxuries mersa cruore

Sero diros flebit amores.

Sequitur semper poena scelestum,

≤line=1210≥ Si pede claudo forte moratur.

Tunc sera gravi, cum venit, ictu

Ultima mortis funera portat.

Tamen, Boëti, te tamen

Tristes peremptum flebimus.

≤line=1215≥ Et moesta quaeret Symmachum

Urbs lachrymis perennibus.

**Finis Actus Tertij.**

≤folio=M2≥

≤page=180≥

# 36. ACTVS QVARTVS.

# 37. Argumentum Actus Quarti.

Cum recipere Elpidia maritum ac patrem putat, utriusque

caput accipit, nec filios recipit. His peractis dum publice

epulo recreare se Rex putat, insertum ferculo caput

Symmachi sibi minantis videre se arbitratur; itaque

phrenesi & insaniâ corripitur, inque lectum defertur.

# 38. SCENA I.

Vindicta, Angelus.

VINDICTA.

MAtura tandem culpa supplicium petit,

Decrevit Aether, Coelitum eluctans scelus

Irritat arces. Magne coelorum Tonans

≤line=1220≥ Quousque tandem? Prima Romani jacent

Decora Senatus, & cruor pulsat polos,

Vindexque poscit fulmen. O tandem Deus!

Etiamne inultum barbari Regis scelus,

Inexpiatum perfidi monstri nefas,

≤line=1225≥ Vel Astra cernent, fessa vel Tellus feret?

Ite ite nubes, cogite undarum globos,

Concipite flammas, gravidus in fulmen novum

Tumescat aër, ipse rumpatur polus,

Et mox tonando flammeas ructet faces.

≤line=1230≥ Exurge Genitor, hic tuam irridet manum.

Vanumque spernit fulgur; Impietas simul

Curru triumphat à reo. Satis est Tonans,

Dehiscit Orcus, victimam expectat suam.

Permittis? Ibo conscium pectus manu

≤line=1235≥ Utraque rumpam, spiritum immanem extraham,

≤page=181≥

Foedum, cruentum, turgidum, vanum, efferum.

An. Vindicta, nondum; sera sed longo tamen

Venies dolore, patere non longas moras.

Jam jam tot istis expuet fessam malis

≤line=1240≥ Animam nocentem: furere qui tantum potest,

Furor hunc necabit, Morte decretâ loquor.

Vin. En exit amens, flammeo vultu furit,

Abit, haeret, errat, sistit, ardescunt genae,

Tacitos dolores ore turbato exerit

≤line=1245≥ Non unus ipse est, queritur, exclamat, gemit,

Trepidat, resultat: pallor ardorem fugat,

Vultus in omnes ibit. O sero mala

Praesentit animus? ecce vix praesens sibi est.

# 39. SCENA II.

Theodoricus, Elpidia, Senex, Chorus.

THEODORICUS.

IMmane Coelum? quid meos turbas dies?

≤line=1250≥ Quid hos tumultus pectoris trepidi cies?

Jacent scelesti, parta jam tandem est quies

Et adhuc timemus? Sen. Major exoritur timor.

Qui plura patrat scelera, majorem parat

Animo timorem; nam esse non potest quies,

≤line=1255≥ Ubi inquinatum pectus, & mens est fera.

Th. Satis est, supremi juris exemplum dedi.

Nunc sum monarcha, nemo jam mecum regit;

Jacent superbi, sanguine oppletam suo

Vomuere vitam, lege qui nostrum suâ

≤line=1260≥ Sceptrum regebant. Sentient ensem & manum

Tumidi Quirites, & pati Regem scient.

≤folio=M3≥

≤page=182≥

Alio rubere sanguine haec debet manus,

Secanda cervix alia; non unus fuit

Princeps nocentum, fertile est urbis malum.

≤line=1265≥ Sen. Sitit cruorem dextra, quae imbuta est semel.

Mortes Tyranno mille non unum est scelus.

Th. Firma est potestas quando non restat metus,

Regnare vivis invidis nemo potest.

Obstare discant Regibus, poenas habent.

≤line=1270≥ Quid ista rursus foemina? Imperium dedi.

Elp. En rursus adsum prona, promissi memor

Da Rex maritum. Th. Liber est. Elp. Da Rex Patrem.

Th. Et ille liber: carcere excessit Pater,

Prior Maritus. Elp. Respice O Regem Tonans,

≤line=1275≥ Benignitatis ille divinae est favor.

His te marite brachijs, his te Pater

Complectar ulnis; rursus & rursus simul

Complectar ambos. Th. Fac cito adsint, huc eos

Tribune siste. Mulier hic ambos habes.

≤line=1280≥ Iste est maritus, hic Pater: vultus vides?

Agnoscis illos? Elp. Heu Tonans! Heu! Heu! Tonans!

**Ch. En moesta retro labitur: dolor sibi**

Incumbit ipsi. Domina, quid praeceps abis?

Quid tota luctu deficis? vires suas

≤line=1285≥ Mens lapsa totas perdidit: pallor genas

Exhausit ambas. Elp. Heu dolor! surge ô dolor!

Ergo, Tyranne, perdidi sponsum meum?

Ergo Tyranne perdidi Patrem meum?

Quid heu? quid Aether? una me viduam dies,

≤line=1290≥ Et cernit orbam: tolle quod restat, meum,

Meum hoc Tyranne pectus effodias licet,

Educ cruorem, restat ulterius nihil.

≤page=183≥

Tyranne Princeps, Tartaro addictum caput,

Fatale monstrum saeculi Pestis tui.

≤line=1295≥ Th. Removete, tanto quid furit gemitu impotens?

Elp. Da, redde Sponsum, ne gemam Patrem meum,

Da, redde Patrem, ne gemam sponsum meum,

Da redde utrumque, ne Patrem & sponsum gemam.

Prohibes dolorem? perfide hunc nobis facis.

≤line=1300≥ Sen. Hoc est Tyranni, fletuum causam dare,

Prohibere fletus. Th. Iste jam cesset dolor,

Vivas, maritus vixit, & vixit Pater,

Discede, lachrymis alia funestes loca.

Elp. Si vidua per te, si orba sum, saltem meos

≤line=1305≥ Mihi redde matri liberos; unus mihi

Referet maritum, & alter ostendet Patrem.

Th. Unum marito, & alterum adjungam Patri:

Miscebo Patris sanguinem, & prolis simul.

Elp. Ne sponsa sim, ne filia, hoc fecit tuus

≤line=1310≥ Furor Tyranne: mater ut non sim furor,

Idemne faciet? Supplicem matrem vides,

Da, redde Natos. Th. Ista gens tota est mihi

Delenda ferro, capita Natorum auferes.

# 41. SCENA III.

Elpidia, Senex, Chorus, Crispus, Calyxtus.

ELPIDIA.

BIs orba nunc sum, fregit in nobis suas

≤line=1315≥ Fortuna vires. Nuper illustrem Patre,

Natis, marito Roma me vidit; feror

Nunc sola, Natis destituta, & Conjuge,

Et Patre. Quo me, quo dolor miseram trahis?

≤folio=M4≥

≤page=184≥

Th. Impone, Domina, lachrimis tantis modum,

≤line=1320≥ Hi te dolores languidam excruciant magis.

Elp. Ponam dolores? cuncta nunc subeunt mala,

Ponam dolores? hi mei exemplo carent,

Et invenire non sibi possunt pares.

Retinere nemo, nemo solari potest.

≤line=1325≥ Ubi illa capita? Tb. Cerne, confudit cruor,

Nec hoc, nec illud ipsa discernes caput.

Forsan Maritus iste, forsan est Pater.

Elp. Amplectar istud, illud amplectar quoque,

Errare noster hic amor tantus nequit.

≤line=1330≥ Hoc est Mariti, Patris est illud caput,

Amor huc, & amor istuc trahit: nescit dolor

Quo vertat imbres, (lachrymas ambo petunt.)

Ubi prima figat oscula, (haec ambo volunt,)

O chare conjux! ô caput! charum caput!

≤line=1335≥ Ubi nunc serenum frontis augustae jubar?

Dilecte Genitor! sancta frons! sanctae comae !

Ubi nunc verendum verticis tanti decus!

Utrumque libem, rursus & libem osculis,

Iterum recurram: mille post mortem dabo.

≤line=1340≥ Venite, noster hic dabit tumulum sinus.

Fiet Mariti tumulus hic Sponsae sinus,

Fiet Parenti tumulus hic Natae sinus,

Ambo hic jacete, pectore aeternum premam:

Ambos rigabo lachrymis semper meis.

≤line=1345≥ Th. Quid, Domina, tanto deficis luctu tibi?

Lugere nostrum est, lachrymas Roma occupet;

Perdis Maritum? Roma patronum suum.

Perdis Parentem? Roma subsidium suum.

Utrumque perdis? Roma perdit omnia

≤page=185≥

≤line=1350≥ Lucem, columnam, columen, auxilium, decus,

Inopum parentes, vindices juris sacri.

Sen. Qui Symmachum, Boëtiumque sustulit,

Nihil reliquit: nil tibi, & Romae nihil.

Lugenda mors est omnibus, primo tibi.

≤line=1355≥ Tamen adde fraenum, sapere non potest dolor,

Cum fraena nescit. Elp. Ibo, perquiram omnia,

Quodcunque restat condere hoc mens est sinu.

Venite mecum. Ch. Cerne quis luctus novus?

Quae causa Juvenes lachrymas vestras trahit?

≤line=1360≥ Cri. Haec quae omnium; communis est noster dolor,

Inopum Patronos flemus, atque urbis decus.

Elp. Agnosco vultus, Crispe. Cr. Domina, sat tibi

Lachrymae loquuntur; solus, ô dirum nefas!

Ad te revertor. Elp. Tu Calixte. Ca. Sat tibi

≤line=1365≥ Etiam loquuntur lachrymae solum vides.

Elp. Vbi est maritus Crispe. Cri. Quod restat, locus

Hic servat, intus membra defuncti jacent.

Vidi securi cum caput lictor tulit,

Et sancta fregit colla; magnanimus stetit

≤line=1370≥ Diro sub ictu, nullus inflexit timor.

Ipse amputatum manibus attollens caput

Surrexit, ivit, gestijt, risit necem.

Portenta dico, crede Domina, coelites

Cecinere sacrum funeri adstantes melos.

≤line=1375≥ Elp. O sancte Conjux, Conjugem tecum rape.

Cal. Vidi parentem, colla cum ferro obtulit,

Mortem lacessens: ibat impavidus senex,

Parcens Tyranno, sed sibi mortem petens.

Testatus astra & consciam mentem bene,

≤line=1380≥ Generum secutus aetheris subijt lares.

≤folio=M5≥

≤page=186≥

Cantum dedere caelites sanctum & novum

Elp. O sancte Genitor, respice hîc Natam tuam.

Ubi sunt? eamus, omnia hoc condam sinu.

Perire debet nil mariti, nil Patris.

# 42. SCENA IV.

Theodoricus, Amalasuntha, Athalaricus.

THEODORICUS.

≤line=1385≥ QUid immerentes Nata confundis genas?

Quid rore tanto diffluis? quid tu Nepos

Hilarumne laetae mentis obscuras jubar?

Cur ora languent moesta? Ama. Metuo Rex tibi

Metuo Parenti; neutiquam, credo, tamen

≤line=1390≥ Timore vano cor tremit. Ath. Trepido quoque

Et ipse tanti nescio causam metus,

Cumque intueri te volo, extemplo fleo,

Et tota luctus Aula deposcit meos.

Th. Sic trepidat aetas parva: ne cura metum,

≤line=1395≥ Nunc festa lux est, lux ea regni mei.

O Nata laetos sume jam vultus mihi,

Tu spes meorum prima votorum. Nepos,

Expande pectus, gaudijs danda est dies, ˂guadiis

Postquam securis abstulit regni reos,

≤line=1400≥ Et perduellis fluxit in mortem cruor.

Parate dignas regio luxu dapes,

Hodie bibendum est, in diem noctis cadant

Lychni micantes. Nata, tu mecum sede,

Accumbe lateri proximus nostro Nepos.

≤line=1405≥ Sedete Proceres ordine. Ama. Insurgit metus,

Et major animum concutit totam pavor.

≤page=187≥

Retro voluntas cedit. Avertat polus,

Nam fulminantes horreo coeli faces.

Ath. Nec esse possum laetus, & stomachus cibos

≤line=1410≥ Fastidit ultro. Th. Pellitur vino metus,

Miscete vinum, & ardeant vino scyphi.

Instruite mensam dapibus, & desit nihil.

Hic convivium celebratur.

# 43. SCENA V.

Senex, Vindicta, Angelus.

SENEX.

A Nimum Tyrannus vincit, & longos premit

Cordis dolores: esse laetus non potest

≤line=1415≥ Cujus cruore dexterae fuso madent.

Male conscium recreare pectus non potest

Ardens falernum; cura laetitiam rapit,

Et semper intus facinus exercet metum.

Vin. Satis est, Tyranne, Lusit impietas satis.

≤line=1420≥ Nunc hora poenae est. Laeta scelerum regna sunt,

Sed brevia; patiens est Tonans, tandem tamen

Punit severus. Semper exultant diu

Hac lege scelera, ut seipsa tum tandem necent.

Sic est, venena nempe, quae vivos premunt,

≤line=1425≥ Se lenta perdunt. Jam tibi frustra merum

Titillat animum: non dabunt vitam dapes.

An. En hora medias inter effulsit dapes.

Vindicta, facinus ecce maturum cadet,

Decrevit Aether, jam nocens poenas dabit,

≤line=1430≥ Justâ furorem lege confundet furor.

Vin. Bene est superbo verticem attollat gradu,

Haec meta vitae est, mensa confundet scelus.

≤page=188≥

# 44. SCENA VI.

Theodoricus, Amalasuntha, Athalaricus, Reymerus,

Cyprianus, Sylvanus, Daemones.

THEODORICUS.

QVod cerno monstrum? Nata. Ama, Quid Genitor vides?

Quid est? quid horres? Th. Ferculo insertum caput,

≤line=1435≥ Caput istud atrox, impium, infandum caput,

Vt ecce dentes exerit? Ama. Rhombi est caput,

Nil genitor horre. Th. Symmachi est istud caput,

Cerno, nec erro, Symmachi est istud caput,

Hiat, minatur, sanguinem frendens vomit.

≤line=1440≥ Ama. Tenete Regem Principes. Credas Parens

Quodcunque cernis piscis est tantum caput.

Th. Etiamne fraudes Nata tu nectis Patri?

Vt ecce patulis faucibus, frendet caput?

Et tu resurgens Symmache in nostras dapes

≤line=1445≥ Procurris ultro? me vocas? pugnam cupis?

Venio, date arma, fulmineus istam manum

Defendat ensis. Perge jam confer gradum,

Hac parte confer, impium rursus dabis

Ictus cruorem, rursus hâc lacerum manu

≤line=1450≥ Mergam sub Orco. Tu tuum in pugnam vocas

Damnate Regem? Principes, arma huc date,

Date arma; nunquid sanguinem hic victus dabo,

Vincarque inermis? Perfidi jam jam dolos

Agnosco vestros, proditis Regem impij.

≤line=1455≥ Da nata ferrum. Am. Genitor ah sistas manum,

Te spectra vexant, mente turbatâ furis.

≤page=189≥

Nihil est, nec instat, qui tuam pugnam velit.

Th. Ecce ecce totus irruit, ruit, ruit,

Congredere perge, congredere, dextram offero,

≤line=1460≥ Oppono pectus; cur fugis pugnam senex?

Sta, siste, verte pectus, opponas manum,

Hic sum, retorque lumina, hic sum, da manum.

Fuga nulla, claudam qua fugae campus patet.

In his & istis ungibus linques caput,

≤line=1465≥ Lacerabo pectus, sanguinem exhaustum ebibam.

Repete silentum regna, quid Phoebi jubar

Foedas anhelus? Ergo te nondum satis

Stygiae coërcent impium monstrum fores?

Nepos adesto, jam tuam posco manum,

≤line=1470≥ Move arma mecum, solus in monstrum hoc ruo.

Ath. Quid arma poscis? nullus in Regem ruit,

Adsum paratus, causa si quae sit mori.

Quiesce tandem. Th. Vah avum linquis Nepos?

En rursus ille: perge, vel vitam evomam,

≤line=1475≥ Vel te sub Orcum rursus impellam manu.

Speras triumphos? mille si vitas habes,

Tibi mille tollam: perge qua currit dies.

Etiam occupabo solis errantis vias.

Impelle coelum, fulminis flammas pete,

≤line=1480≥ Istas retorquens in tuum impellam caput.

Impelle Ditem, Tartara auxilium ferant,

Te Tartarorum rursus in flammas agam.

Heu heu! quid instas dira Furiarum Phalanx!

Heu heu! quid instas? Agmen infernum intuor,

≤line=1485≥ Quid cerno? dirum noctis obscurae genus

Me circum oberrat. Distrahor, ferior, premor.

Re. Quae fingit amens spectra? quid cernit tremens?

≤page=190≥

Ut aestuantes huc & huc vultus refert?

Th. Heu pereo vivus! Symmache, ah, ah Symmache,

≤line=1490≥ Ignosce Regi, vincis, & victum vides,

Ignosce misero. Heu rursus instat, ô mei

Juvate Famuli, gutturi impingit manus.

Dehisce Tellus, in tuo lateam sinu.

Heu recipe Regem! Cyp. Sudat, & trepidat simul,

≤line=1495≥ Oculi laborant, erigis terror comam.

Th. Adhuc ne vivo? Symmache, ah, ahi Symmache,

En habes jacentem; supplices tendo manus,

Ignosce misero: renuis? involue hoc caput.

Lacera jacentis pectus, effodias manu

≤line=1500≥ Quicquid sub isto pectore occultum latet.

Occide, macta, eviscera, calca, obrue.

Heu! heu! heu! heu!

Ama. Juvate quaeso Principes miserum Patrem.

Syl. Accedo: densam faucibus spumam egerit,

≤line=1505≥ Torvo minatur ore. Quid frustra furis

Miserande Princeps? spectra fingis, & tuo

Furore peccas; adsumus Proceres tui.

Vit. Opem feremus, suscita sensus tuos,

Agnosce Natam. Th. Nata si Patri faves

≤line=1510≥ Evisceratum jam jube Patrem mori.

Animam hanc revelle, filiae Pietas erit

Mactare Patrem. Am. Potius ô genitor tuos

Compone sensus? praesto sum, jam jam libens

Patrem juvabo, Respice huc, noscas tuum

≤line=1515≥ Genitor Nepotem. Ath. Respice in fletus meos,

Per te, per ipsum te precor Princeps, Deum,

Tibi parce, ne quid peccet in corpus manus.

Compone mentem. Th. Vah Nepos nec fers opem?

≤page=191≥

Age sume ferrum, pectus hoc, & hoc latus

≤line=1520≥ Transadige, rumpe, distrahe, exscinde, eneca.

Vix vivo, dente Symmachus totum terit,

Et me cruentis faucibus tritum vorat.

Anima, quid haeres? evola, crumpe. O Tonans!

Crudelis Aether! non mori tandem dabis!

≤line=1525≥ Ama. Accipite Proceres, forte cessabit furor

Quando quiescet, perluat sommus brevis

Agitata rore membra. Tu coeli Tonans,

O parce Regi, Parce, iam poenas dedit.

Refertur, & infertur in lectum.

**CHORUS.**

Quam vanus est Regum furor,

≤line=1530≥ Cum lege contempta Poli

Minas vomunt, spargunt neces?

Tacito subintrat mors gradu,

Morbisque commutat minas,

In eosque contorquet neces.

≤line=1535≥ Mens illa contemptrix Dei,

Ignara jam languet sui;

Manus illa violatrix sacri,

Vix viva jam lectum gravat

Astat trementi mors fera,

≤line=1540≥ Et horror artus congelat:

Solitus timere Rex nihil,

Umbras diemque jam timet.

Cessant minae, cessant manus.

Mens sola non perdit metus,

≤line=1545≥ Et lingua tantum murmurat,

Sperare spes quod non potest.

≤page=192≥

Sic ille Regum Rex Deus,

Reges nocentes opprimit:

Et folia ceu vento cadunt,

≤line=1550≥ Sic concidit Regum furor,

Divina cum tangit manus.

**Finis Actus Quarti.**

# 47. ACTVS QVINTVS.

# 48. Argumentum Actus Quinti.

Moritur Tyrannus, Divinae Iustitiae Tribunali Anima eius

sistitur, & accusantibus Ioanne Pontifice, Boëtio,

Symmacho, aeternis inferorum ignibus adiudicatur.

# 49. SCENA I.

Vindicta, Vmbra, Daemones, Senex.

VINDICTA.

TAndem supremam spiritu exhausto trahit

Vitam Tyranus, faucibus clausis furor

Vixdum timores murmurat, vixdum suos

≤line=1555≥ Sentit dolores, Incubat strato miser,

Oculosque cuncta luridos circum rotans

Effugia quaerit. O miser! latitat tuo

Sub corde Fatum, & undique impendet polus.

Hinc inde clausus pendulos cernis polos.

≤line=1560≥ Quocumque trepidum torqueas vultum tremens

Semper teneris, vertici aeternum tuo

Arx alta fulminantis incumbit Dei,

Reumque cingit. Nullus effugio est locus.

≤page=193≥

Prodite Manes, flebiles Vmbrae metus

≤line=1565≥ Injicite saevos, sentiat mortem, prius

Quam morte vitam deserat. Vm. Praesto sumus,

Cingemus illum, turpis, exosus sibi,

Spectrisque victas, debitam aeternis dabit

Animam caminis. Dae. Iste jam factus cadet,

≤line=1570≥ Et destinatus concidet Diti furor.

Cingemus & nos undique, in laqueos cadet

Nostros protervus. Vin. Ite jam sontem voco

Dei ad tribunal; parvula in puncto est mora.

Sen. O quantus intus luctus! invasit dolor

≤line=1575≥ Immensus Aulam, tecta lamentis sonant,

Hinc Nata Patrem deflet, hinc plorat Nepos,

Et inde lugent Principes, lachrymis natant

Augusta tepidis atria: ipse Rex gravi

Dolore pressus, halitum extremum trahit:

≤line=1580≥ Totum rigescit corpus insolito gelu.

En Aula jam jam panditur, luctus patet.

# 50. SCENA II.

Theodoricus, Amalasuntha, Principes, Athalaricus,

Vindicta; Vmbrae, & Demones

circa Regem

THEODORICUS.

HEu! heu! medullis saevus inserpit dolor,

Mentemque versat! defluo, in mortem cado, ˂ cabo

Intus redundat Pestis, heu totum jecur

≤line=1585≥ Ignes adurunt, & fibras stringit gelu.

Medios in ignes, frigus in medium simul

Abripior amens! Principes vos hoc manu

≤folio=N≥

≤page=194≥

Penetrate pectus, frangit hoc ferro latus,

Terebrate ventrem. Am. Vince Rex, vince hos tuos

≤line=1590≥ Genitor dolores, ipse respiciet Tonans,

Dabitque robur. Th. Iste me occidit Tonans.

Crudele coelum! nil moror, coelùm tona,

Hoc ventre laetus fulmen excipiam tuum.

Vin. Haec est Tyranni poena, dum vult, non mori.

≤line=1595≥ Hoc est furoris praemium, toties mori.

Th. Heu dira species! ite damnatae stygis,

Avidaeque larvae. Commoda ferrum Nepos,

Da trade ferrum: Quid meos Manes moror!

Heu pereo vivus! iste me perimit Tonans

≤line=1600≥ Vivum cadaver! Ath. Quantus heu Regis dolor!

Ut se revoluit? aestuat, spumat, fremit.

Jacet en quietus, forsan expirat calor.

Et mox rigescit. O Parens!O Rex! Th. Nepos.

Cape sceptra, Regnum, quicquid est, totum est tuum.

≤line=1605≥ En jam trementem, Parca protendit colum,

Mors instat atra Daemones animae inhiant,

Aether lacessit, ipse persequitur Tonans,

Discerpor, heu! heu! totus in nostrum caput

Conjurat Orcus & Polus; nemo juvat.

≤line=1610≥ O cur cruore pollui sacro manus!

Cur te Boëti, Symmache ah, cur te neci

Dedi Tyrannus? Pontifex tu jam meo

Dolore gestis, vindicem intendis manum.

O Phoebe, radios tolle, jam noctem induam,

≤line=1615≥ Et sempiternam Tartari noctem induam.

Cur natus unquam? cur vidi jubar?

Rei. Vel jam Tonantis impetra, Princeps, opem,

Veniam precare. Th. Fulmen intentat Tonans.

≤page=195≥

Et fulmen istud vertici impendet meo.

≤line=1620≥ Cyp. Ipsi juvabunt Coelites, tu spem fove.

Et concitatos vendica sensus tibi.

Th. Ipsi ruinam Coelites urgent meam.

Fusumque per me sanguinem ostendunt Deo,

Mortemque poscunt. Nulla jam restat salus.

≤line=1625≥ Dae. Emorere tandem! perge, funestum caput

Immerge Diti. Th. Vah Deus! vah vah Deus!

Dae. Emorere, & istum Spiritum tandem exspue,

Coelum solumque libera, & tandem peri.

Th. Pergite, cruentâ rumpite hoc corpus manu.

≤line=1630≥ Anime recede, libera & coelum & solum.

Dehisce Terra, concidant mecum Poli,

Insurgat aequor, tota funestum chaos

Natura pandat, quicquid est, Regem obruat.

Heu effluo! recede Anime, jam jam ruo;

≤line=1635≥ Offunde nebulas Phoebe, jam aeternum ruo. ˂ Phaebe

Heu! Heu! revellor totus, heu! heu! heu! heu! Heu!

Vin. Satis est, peractum est, exspuit vitam impius.

Rei. Vitam reliquit, membra constrinxit gelu.

Non est, recessit, Cyp. Ferreo vinctus jacet

≤line=1640≥ Sopore Princeps. Amplius non est tibi.

Augusta, Genitor, non tibi est, Nepos, Avus.

Ama. Heu tam repente concidit Romae caput?

Heu Nata pereo cum Patre! O vindex Tonans!

Efferte corpus. Rei. Tu tibi imponas modum.

# 51. SCENA III.

Angelus, Vindicta, Daemones.

ANGELUS.

≤line=1645≥ SAtis est, Tyranne, te Tonans Vindex, vocat,

Huc ad Tribunal perge; Vindicta, impium

≤folio=N2≥

≤page=196≥

Hic siste Regem, qui suas foedè manus

Toties cruentans aetheris magni graves

Contempsit, iras: adsit hic cujus cruor

≤line=1650≥ Illius ense fluxit. Adsis Pontifex

Quem torsit ille pallidâ oppressum fame.

Adsis Boëti, Symmache adsis, jam Tonans,

Jam vindicabit sanguinem vestrum Tonans.

Vin. Adsum parata, Judicem expectat nocens,

≤line=1655≥ Subeo ad Tribunal. Dae. En Tyrannus, en Poli

Contemptor; ille est, qui suas sacro madens

Cruore dextras tinxit, & fastu tumens

Nimium prophano jussa calcavit Dei.

Vin. Perge ad Tribunal, causa dicenda est Deo.

# 52. SCENA IV.

Iustitia, Vindicta, Ioannes, Bcëtius, Symmachus.

JUSTITIA.

≤line=1660≥ ADsum, tribunal aetheris magni impleo,

Justitia: nostra praemium & poenam manus

Dispensat aequa; Tartaro addico reos,

Piosque coelo: nullus inflectit favor,

Expendo merita, scelera discutio: bilanx

≤line=1665≥ Hinc ista nostra est, ensis hic noster quoque.

Causam nocentes dicere, & justi suam

Sub lege debent; Justitia moderor Dei

Forum Tonantis, voce fatali loquor,

Et impiatum facinus immergo Stygi,

≤line=1670≥ Et innocentes assero mentes polo.

Me crine semper Poena ferali anteit,

Adsunt dolores, funera, & flammae, & cruces,

≤page=197≥

Nostroque Ditis panditur nutu Domus.

Quid nunc, quid ad tribunal apportas meum

≤line=1675≥ Vindicta? Vin. Multâ sisto foedatum nece,

Justitia, Regem: morte Pontificis madet,

Et consulari sanguine extinxit sui

Flammas furoris. Symmachum oppressit furens,

Sacrum Boëtij sustulit ferro caput,

≤line=1680≥ Largo cruentans sanguine abjectam fidem.

In omne facinus mente vesanâ ruit;

Et quodquod alij, fecit hic solus, nefas.

Tandem furoris posuit infandam sui

Crudelitatem, & horridâ fractus nece

≤line=1685≥ Videt hoc tribunal. Debitam tandem peto

Justamque poenam, vindicem imploro tuam,

Justitia, dextram. Iu. Causa dicenda est prius.

Agite hîc, Beati Coelites, quorum cruor

Per astra surgens impulit nuper Polos

≤line=1690≥ Orate causam: vita dum vobis fuit

Nostis Tyrannum, & scelera, & infandum nefas.

Ioan P. Hic me in catenis, in nigri latebris specus

Evisceratum pallidâ extinxit fame.

In me furorem strinxit, & rabida potens

≤line=1695≥ Surrexit irâ. Non queror, gratus fuit,

Quicunque nostrum corpus infregit, furor.

Saturavit illa, quae dedit mortem, fames,

Et nunc per omnes flammei coeli plagas

Albente curru Gloriae aeternae feror.

≤line=1700≥ Utinam vel isto sapere tunc fato miser

Potuisset olim. Judica, dum vult Tonans.

Jam me coruscis Gloria inspergit rosis.

Iu. Quid tu Boëti? cujus accusas reum?

≤folio=N3≥

≤page=198≥

Etiam cruentus sanguine undavit tuo.

≤line=1705≥ Boët. Ita est, cruentus sanguine undavit meo,

Et insolenti sustulit ferro caput,

Caput istud atrox, manibus acceptum suis

Versavit huc, illuc quoque, & multum rotans

Satiavit oculos. Fluxit hoc tempus tamen;

≤line=1710≥ Nunc emicantes sedis aethereae domos,

Gemmata Coeli spatia, mansurae Plagas

Felicitatis incolo. Gratum fuit,

Quodcunque vulnus; ipsa dum cervix suo

Recisa ferro est, animus insurgens polo

≤line=1715≥ Et liliatae purpurae pulcher sinu

Subijt triumphum. Tunc tibi, frustra licet,

Miserande Princeps, vindicem ostendi Polum,

Pro te gementem subijt hanc mentem dolor.

Tibi impotentem transtulit mentem furor.

≤line=1720≥ Justitia, quod nunc exigit Tonans, age.

Iu. Agedum quid adfers Symmache adversus reum?

Sym. Si fas, dolerem; non licet; potuit meis

Sapuisse dictis, ira transversum tulit,

Libido fregit, saevus exhausit furor.

≤line=1725≥ Contempsit iras Numinis, fulmen Poli

Fatale risit, ferream messem legens

Hoc mihi cruento messuit ferro caput.

Et illud altas inter effusus dapes

Tractavit olim. Nunc miser quo te tuus

≤line=1730≥ Pertraxit ardor? vindicem jam jam Deum

Sero extimescis, ipse praedixi tibi

Hoc ad tribunal cum diem dixi tibi.

Jam nos beatae lucis auratus nitor

Ambit serenos; vincula & carcer tuus,

≤page=199≥

≤line=1735≥ Et tua securis, omne jam cessit malum.

Justitia, poenas debitas soluat reus.

# 53. SCENA V.

Iustitia, Anima, Theodericus.

JUSTITIA.

ORata causa est, arguunt testes Reum,

Animumque mutus conscium vincit furor.

Scelerate causam, si potes, certâ tuam

≤line=1740≥ Defende lege. Rore quid tanto mades

Fractosque mittis anxij cordis sonos?

Nullae tribunal lachrymae inflectunt meum.

An. O Diva cerne lachrymas! IV. Non vult cruor

Effusus à te, jamque vindictam petit.

≤line=1745≥ Nihil ad Tribunal lachrymae prosunt meum.

An. At parce Diva. Iu. Justitia nunquam solet

Parcere nocenti. An. Deprecor, cerne hos mei

Cordis dolores, totus in lachrymas eo.

O Parce Diva, parce, jam veniam precor.

≤line=1750≥ Iv. Veniam Tribunal non dat hoc nostrum reis.

Post fata nullus obtinet. An. Fateor scelus,

En jam nocentem sordium mentem pudet.

Da Diva veniam. Iu. Nullus hic culpam pudor

Delebit unquam, vita dum fluxit tibi,

≤line=1755≥ Dum tot cruentâ scelera patrares manu

Subire pavidam debuit mentem pudor.

An. Tunc caecus, amens, impotens, errans fui:

Abduxit animum feruor, oblitus Dei

Praeceps ferebar. Iu. Non tuum excusat scelus,

≤line=1760≥ Hoc si fateris. An. Ipse condonat Tonans

≤folio=N4≥

≤page=200≥

Semper fatenti; fateor, accuso, reum

Et confitentem Diva me Regem vides.

Iu. Non est fateri jam satis. An. Si non satis,

Etiam dolentem cerne, jam totas dolor,

≤line=1765≥ Intrat medullas, flamma comburit jecur,

Et vermis intus aestuans fibras vorat.

Dolere nemo plus potest. Iu. Non est satis,

Reos dolere. An. Poenitet, vitae pudet.

Jv. Sero, nec istae jam reum voces juvant.

≤line=1770≥ Tunc nempe pudet, & poenitet, quando tibi

Jam vita fluxit, quando lassata est manus,

Quando relinquit te scelus, non tu scelus.

Ani. Spes ergo nulla restat? Iu. Hîc nulla est tibi:

Jam danda poena est. An. Quam voles poenam dabo,

≤line=1775≥ Tu redde vitam: corpus hoc duris meum

Lacerabo flagris, horrido immergat gelu,

Vitam sub antris belluas inter feras

Ducam perenni lachrymâ irrorans genas.

Eviscerabo me fame, & pectus meum

≤line=1780≥ Stimulabit atro lancinans ferro dolor.

Iu. Repetere vitam non licet; nec est satis

Post fata tales mortuo poenas dare.

Aeterna danda est poena. An. Si pateris, dabo,

Etiam per annos mille, quas poenas voles,

≤line=1785≥ Ingere catenas, culeos, flammas, cruces;

Annis adurar mille, millies novam

Subibo mortem. Iu. Nec satis, nec centies

Centena culpam saeculorum millia

Punire possunt. An. Millies, nunquid tibi

≤line=1790≥ Millena sat erunt saeculorum millia?

lu. Et millies, & millies, & millies

≤page=201≥

Millena semper saeculorum millia

Huic puniendae non erunt culpae satis.

Ani. O sors acerba! Nulla si poena est satis,

≤line=1795≥ Miserere Diva. Iu. Non misericors sum Dea!

Ani. Per te, per istud, Diva, te Numen precor

Miserere. Iu. Frustra numen imploras meum

Punire culpas Numinis munus mei est.

Ani. Per ipsa Christi viscera, & sacrum precor

≤line=1800≥ Christi cruorem, per crucem, diram necem.

Iu. Nempe Arrianus per crucem Christi rogas?

Hunc tu negasti. Ani. Per Deum Patrem rogo.

Iv. Tu jussa Patris stulte calcasti pede.

Ani. Miserere Coelum. Iu. Fulmen immittet tibi,

≤line=1805≥ Et te paratis Orcus excipiet rogis.

Ani. Si nulla spes est, tolle me, non sim amplius.

Fiam cinis, fiam vapor, fiam ninil.

Iu. Vives, & ignem vivus aeternum feres.

Ani. Cur vivus unquam solis aspexi jubar?

≤line=1810≥ Cur me creasti? Vos beati Coelites,

Ah, ah opellam ferte. Iu. Tu nempe hoc neci,

Hos tradidisti perfide horrendae neci;

Et opem requiris? Ani. Guttulam tantum mea

Stillent in ora. Iu. Non licet, nec jam dabunt,

≤line=1815≥ Nec tu mereris: flammeos intra rogos.

Ardentis Orci, nulla spes restat tibi

Urêris illis quamdiu stabit Polus,

Aeternitatis longa Nox jam te premet.

Abite, trahite, Daemones flammas date.

≤folio=N5≥

≤page=202≥

# 54. SCENA VI.

Daemones, Anima damnata.

DAEMONES.

≤line=1820≥ PErge Anima misera, perge, non ultra est loqui,

Decreta poena est; fulgurat Coelum tibi,

Ultro dehiscit Terra, jam Manes pete

Subitura tetrum flammei Ditis chaos.

Nil flere prodest, restat aeternum mori,

≤line=1825≥ Morique semper & tamen nunquam mori.

ANIMA DAMNATA.

Ergone semper vivere, & semper mori?

Ardere semper, semper in cineres trahi?

Non esse, semper esse, & aliquid, & nihil?

Cur vita restat, si mori certum fuit?

≤line=1830≥ Cur mors secuta est, vita si remanet mihi?

Cur flamma adurit, flamma si vivum facit?

O vita mortua! ô viva mors!

Heu! heu! heu! heu!

O nulla me ventre conceptum Parens

≤line=1835≥ Unquam tulisset! nulla si genitum suo

Aluisset unquam lacte! nec terras puer

Nutricis inter brachia impresso pede

Calcassem! ac heu! vixi, fui! non sum amplius,

Et semper aliquid restat, & semper ninil,

≤line=1840≥ Nativitas mors tunc fuit,

Mors nunc mihi est Nativitas.

Heu! heu! heu! heu!

Fatale corpus cur tuam carnem indui!

Tu lerna putris, sordium pondus grave,

≤line=1845≥ Semen dolorum, causa mortis & mali,

≤page=203≥

Cur appetitus heu sequi libuit tuos!

Cur delicatis te fovens semper cibis,

Thorisque recreans mollibus colui miser?

Haec una causa mortis est,

≤line=1850≥ Haec debita est mors corpori

Heu! heu! heu! heu!

Diadema gessi, sceptra fraenavi manu,

Et territantis purpurae ostendi jubar.

Utinam fuissem pauperum fex omnium

≤line=1855≥ Et vile terrae pondus, & tantum nihil!

Nec Aulicorum turba, (lenones mei)

Nec tot fuissent debitae flammis opes!

Per sceptra pereo, perque opes!

Et per meos, & per meas.

≤line=1860≥ Heu! heu! heu! heu!

O fata vitae redderent si me meae!

O si vel essem Rege pro tanto pecus!

Utinam vel essem montis Aetnaei vapor!

Utinam vel essem planta, vel durus lapis!

≤line=1865≥ Nec esset in me sensus, & tantum stupor;

Nec esset in me vita, sed tantum sopor.

Heu! heu! fui! heu! heu! fui!

Heu! sentio! heu! heu! sentio.

Etiamne vivam sulphuris mersus focis?

≤line=1870≥ En Aula fornax est mihi, flammae thorus,

Sulphur cibus, pix potus, & ludi cruces,

Vermis Satelles, Daemones socij, & simul

Reges Tyranni. Versa jam retro omnia,

Hic nullus est, & est tamen torquens Deus.

≤line=1875≥ Aeternitas, aeternitas!

Heu! heu! heu! heu! Aeternitas!

≤page=204≥

Quocunque specto, carnifex astat mihi;

Latus hic perurit, scindit hic, alter vorat.

Occidit ille, mactat hic, omnes mihi

≤line=1880≥ Vitam relinquunt, & mihi mortem adferunt,

O quando finis! finis heu! heu! finis! heu!

O longa longa aeternitas! aeternitas!

O longa vita aeternitas!

O longa mors aeternitas!

≤line=1885≥ Maledictus ille, qui dedit vitam Pater,

Maledicta mater ventre quae clausit suo.

Maledicta nato quae dedit lucem dies,

Maledicta sceptra, quae meam implerunt manum.

Maledicta Terra quae meos passus tulit.

≤line=1890≥ Maledictus Aether qui mihi hanc animam dedit,

Perij heu! heu! perij heu! heu!

Aeternitas, Aeternitas.



# Back



FINIS.


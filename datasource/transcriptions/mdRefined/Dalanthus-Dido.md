# Front

/



# Main



DIDO.

TRAGOEDIA NOVA

Authore Aulo Gerardo Dalantho

Heusdano.

AD ILLVSTRISS. HEROEM

ac Dominum, D. GVILIELMVM,

Auraicae Principem, Comitem Nassauiae,

Cattorum, Buraniae, Lerdami, &c. Dy¬

nastam Braedae, & Yselsteni, &c. Ordi¬

nis Velleris Aurei Equitem.

ACCESSIT AD EVNDEM

Epicedion in Illustriss. Dominum,

D. GVILIELMVM Patrem

suum, Nassauię Comitem, &c.

eodem Authore.



ANTVERPIAE,

Apud loannem Latium.

M. D. LIX.

≤page=2≥

BARTHOLOMAEVS Buysius Vringerius, Lectori.

Quisquis suauiloqui euolues exile Dalanthi

Hoc opus, ex animo candidiore lege:

Ne si adolescentis teneras malè raseris aures,

Abijciat calamos, Heliadesque suas.

Neu totus pereat, cuius prouectior aetas

Musis, si viuat, commoda multa feret.

Ergo surgentem cultu tractemus amico

Planta, sic melior postmodò fructus erit.



≤page=3≥

ILLVSTRISS. HEROI AC DOMINO, D. GVILIELMO, AVRAICAE PRINCIPI: Aulus
Gerardus Dalanthus Heusdanus S. D.

GLORIA Pieridum Princeps Guilielme sororum,

Et Proceres inter primus habende viros,

Accipe quae Tragico lusit tibi pectine, vixdum

Nata sub Aoniis nostra Thalia iugis.

≤line=5≥ Accipe primitias nascentis carmina Musae,

Grataque fit, quamuis res onerosa, tibi.

Res onerosa quidem est, hac tempestate tueri

Pierides, omni numina spreta loco.

Hei mihi Apollineo nulla est reuerentia Vati,

≤line=10≥ Sutor iners maius, fulloque nomen habet.

Sed tamen haec magnis sunt dissimulanda, nec vnquam

Res Heliconiadum destituenda viris.

Hae siquidem tradunt viuaci nomina famae,

Et si nil aliud, posteritate beant.

≤line=15≥ Sic manet aeternos Mecoenas viuus in annos,

Ipse Venusino carmine nactus opem:

Sic quoque nunc plures hominum versantur in ore,

Atque recens cineres nomen in orbe ferunt.

Ecce sed oggannit petulans, vt ad omnia, Momus:

≤line=20≥ Exemplum ne operi dicis id esse tuo?

Tune iubes olidum Cedro mandare Camoenam,

A sera expectans posteritate legi?

Da veniam, non hoc promittunt carmina nostra:

Nec mea Melpomene ponderis illud habet.

≤folio=Aij≥

≤page=4≥

≤line=25≥ Sed velut artifici non omni ex parte rotundo,

Adijcit ad vestes ars alimenta tamen:

Sic quoque non primo fas est sperare Poëtae,

Musa est cultori semper amica suo.

Ergo Pierides & te meliore sub astro

≤line=30≥ Nati laudabunt asseruisse meas.

Sic etenim spes est olim meliora daturum,

Hoc specimen cuius prima iuuenta dedit.

Pluraque, si faueant, excudam, tempora Parcae,

Et cadat euentu spes mihi certa suo.

≤line=35≥ At sub nube premi si fortè Poëta Camoenas

Senserit, & meritum non retulisse decus:

Protinus abijciens animum, taciturnus abibit

In loca, quae solo deuia calle latent.

Fataque sic tacito demulcens tristia cantu,

≤line=40≥ Mussitat occulto murmure verba serens.

Nunc Helicona suum damnat, nunc approbat idem,

Nunc excussa manu penna tremente cadit.

Mutescunt calami, guttur raucescit, & ipse

Fundit ab arguta nil nisi triste cheli.

≤line=45≥ Omnia flaccescunt subita perculsa ruina,

Ceu rosa verna malo pollice rapta iacet.

Scilicet est idem Cygno mos, atque Poëtae,

Ingenio simili fingit Apollo suos.

Ille Padi lentis ludit per flumina plantis,

≤line=50≥ Permessis Vatem Castaliusque lauant.

Delectant horti, pratum, rus, gramen, olores:

Gaudet in herbosis esse Poëta locis.

Ille quidem est plumis, at pectore candidus alter:

Candor vtrunque decet, gratus vtrique canor.

≤line=55≥ Sed nisi foecunda Z ephyri demulsus ab aura,

Non canit argutum Cygnus in amne melos.

≤page=5≥

Aut sedet in ripis, aut vix piger innatat amni,

Aut vbi densa coit sparsus arundo, iacet.

At simul ac fusco spiracula dia Fauoni

≤line=60≥ Haurit, & optatos pascitur ore cibos:

Continuò viridi pandens in margine guttur,

Quos Nymphae stupeant, succinit ipse modos.

Aut errare leui cantillans littora circum

Gaudet, ceu trahitur lenta choraea, pede.

≤line=65≥ Aut salit in fluuium, colloque ad Musica ducto

Transuersim in numerum terque quaterque meat.

Aut sublimè volat, liquidumque per aëra pennis

Fertur, & est cantu viuidus ipse suo.

Interea fluit in ramos genus omne volantum,

≤line=70≥ Quodque ibi miretur quaeque volucris habet.

Quadrupedes etiam complent spectacla stupore:

Omnis Apollineae gloria cedit aui.

Haud aliter quoque res vsu venit illa Poëtae,

Hunc etenim ex aequo pinguior aura iuuat.

≤line=75≥ Addit huic animos fauor, & calcaribus vrget,

Si faueant prima conditione viri:

Tum suaues modulos nectit, Musamque tacentem

Ingenij neruis suscitat ipse sui.

Tum canit, & prima repetens ab origine curae

≤line=80≥ In sua deductum tempora carmen habet.

Tunc optata virùm gestit volitare per ora,

Et geminam Solis fama replere domum.

Denique, quicquid agit, totis cum viribus vrget

Reddere patroni nomina clara sui.

≤line=85≥ Ceu cùm suspendas onus alto à vertice Palma

Surgit, & appensum pondus ad astra leuat.

Aut velut annexam trunco vitem attrahit vlinus,

Donec vbique sequax illa cacumen habet.

≤folio=Aiij≥

≤page=6≥

Haud secus est cordi semper victura Poëtae

≤line=90≥ Gloria fautoris, posteritasque sui.

Sed nimis haec charta, quae sunt aliena, loquaci

Prosequor, alterius res erat ista loci.

Clamabit liuor, nos affulgente dolosi

Spe ductos nummi, vile Poëma dare.

≤line=95≥ Nil moror aut Catulos, leuis aut dicteria Momi,

Haec est in clades fex malè nata suas.

Sed tamen, vt verum fatear, non prorsus inanis

Est mihi, quò volitet torta sagitta, scopus.

Praemia non spero siquidem cerdone minora:

≤line=100≥ Hic voti compos, non Philomusus erit?

Aequa futura meo certè confido labori

Pectora, quae non sunt deteriore nota.

Conatus etenim tales Heliconius effert,

Cuius tu pars es maxima, laude chorus.

≤line=105≥ Consequar illa sat est, nihil vltra poscere nobis,

Qui Musas colimus, numina sacra, licet.

Hactenus ergo satis ratio sit reddita, quare

Has ausim nugas exhibuisse tibi.

At tibi cur potius dederim, nunc altera, porrò

≤line=110≥ Non ex difficili causa probanda venit.

Ista etenim virtus non vno nomine clara,

Aonia primùm viuere digna cheli est.

Quòd si suppeterent mihi tantae in carmina vires,

Ad tua quae facerent gesta canenda satis:

≤line=115≥ Nulla dies vnquam memori te expungeret aeuo,

Dempta, quae terris fata suprema dabit.

Non quòd verba tuae quicquam superaddere famae,

Et plus venturum nominis indè putem.

Non quaerenda tibi sic est à funere vita,

≤line=120≥ Nec minus his sine post fata superstes eris.

≤page=7≥

Hac siquidem, terras quae iam bene serpit in omnes,

Non posset fieri gloria maior ope.

Es tu fama quidem totum propè clara per orbem,

Et stupor Heroum magnus vbique choro:

≤line=125≥ Viuida tam volitat calido tua dextera Marte,

Dum poscunt trepidas horrida bella manus:

Rursus tanta fluit facundae gratia linguae,

Dum petit hanc dubiis Curia rebus opem:

Omnia dulcisonis tamen exagitata Camoenis,

≤line=130≥ Nescio quomodo plus lucis habere solent.

Hinc Rex Pellaeus, geminum qui exterruit orbem.

Bella sub insano Marte cruenta gerens,

Fortunas adeò magni laudauit Achillis,

Quod Colophoniaci carminis esset opus.

≤line=135≥ O quoties votis rediuiuum optauit Homerum,

Heroa vt caneret rapta trophaea lyra.

Nil tulit Antigenes, nec erant sua dona Menaechmo

Praemia nec Samij rettulit vlla labor.

Et sua Chalcidico lampas damnosa Philippo,

≤line=140≥ Semper nocturno tempore viua, fuit.

Non placuit tanto per terram serpere Regi,

(His autem cordi Musa pedestris erat.)

Hinc ea turba iacet nigro depressa sub Orco,

Cumque operis oleum perdidit omne suis.

≤line=145≥ Scilicet in numeros voluit sua facta referri,

Orbis Alexander plaga metusque noui.

Est aliquid laudes Heroum pingere versu,

Nescio quid magni numinis illud habet.

Sunt tibi sintque precor famam ductura perennem

≤line=150≥ Et ducta à proauis haec monumenta tuis:

Relligionis honos, verae pietatis imago,

Tranquillaeque bono foedere pacis amor.

≤folio=Aiiij≥

≤page=8≥

Nobilitas, & opum tumido sine copia fastu,

Quem saluo admittant illa decore tamen.

≤line=155≥ Non malesuada tuos sensus dimouit honeste

Primula diuitijs penè libido comes.

Non dedit effoeto fragiles in corpore vires

Praecipuè vobis insidiosa Venus.

Nec damnosa canis, somnus, thyasive, merumve,

≤line=160≥ Abstulit aetatis tempora prima tuae.

Sed Germania te duris exercuit armis,

Vix puerum belli tum simulachra docens.

Hinc adolescentem pauidos eduxit in hostes,[^1]

Monstrauitque fero sternere Marte pater.

≤line=165≥ Quae iuga, quos acies desyderet vltima, quales

Prima habeat melius, quosque fecunda viros.

Vt sint vertendae vento mutante cohortes,

Vtque suo veniant quaeque tuenda loco.

Et tamen interea dulces tua cura Camoenae

≤line=170≥ Partibus officij non caruere tui.

Imperii tandem florente capessis habenas,

Maturoque moues tempore maius opus.

Turpe etenim regnum te detrectare fuisset,

Rhenatus moriens quod dedit ille tibi.[^2]

≤line=175≥ Ille vir ingenti fama super aethera notus,

In quo plus animas mille fuisse ferunt.

Quique mala cecidit traiectus glande lacertos,

Fistula quam veluti fulmen ahena vomit.

Ne sibi te praeter quisquam succederet, ipse

≤line=180≥ In testamento cauit abundè suo.

Clamauit moriens, vix vsus voce suprema,

Tu mihi successor, tu Guilielme veni.

Venisti certè, & regni arcessitus habenas

Arripis, atque animo non leuiore geris.

≤page=9≥

≤line=185≥ Nunc te Braeda tenet, regio cultissima, qua nec

Vberiorem aliquam terra Brabanta colit.

Quo tibi quàm cedant foeliciter omnia regno,

Et quàm sit meritis fama benigna tuis,

Quantaque sint populi de te praeconia linguae,

≤line=190≥ Propositum non est commemorare meum.

Sicut nec quantum pepererunt Martis honorem

Omnibus inuicto viribus arma tibi.

Illa Sophoclaeo tradantur hianda cothurno,

Non capiunt Elegi pondera tanta leues.

≤line=195≥ Ingenij dias succincto carmine tantùm

Est mihi per dotes impetus ire tui.

Nec te Braeda capit, sed virtus inclyta nomen

Per mare per terras spargit vbique tuum.

Ora stupent omnes tua melle fluentia, quotquot

≤line=200≥ Hesperij aut Galli Curia Regis habet.

Tam tibi suaue fluit torrenti oratio lingua,

Tam Suadela tuo dulcis ab ore venit.

Res haec certa fidem capit illustrissime Princeps,

Officio clarè testificata tuo.

≤line=205≥ Cùm siquidem posito Carolus diademate Quintus[^3]

Imperij vellet tradere fraena sacri,

Vnum petijt (neque enim fuit aptior vllus)

Cederet in cuius sacra Corona fidem.

Hanc dedit ille tibi per tot loca traducendam,

≤line=210≥ Inter quae Rhenum Danubiumque iacent.

Tantaque cum summa legatio laude peracta est,

Immortalis honos cessit & inde tibi.

Sic, vt Teutonicum rumor compleuerit orbem,

A te argumentum materiamque trahens.

≤line=215≥ Hic tum multiplici populos sermone replebat,

Vltra Danubium qui loca cisque colunt:

≤page=10≥

Quo Proceres inter vultu, quo interritus illis

Stares personam Caesaris ore gerens.

Vtque tibi Imperij chorus assurrexerit omnis,

≤line=220≥ Tanquam aliquem credens verba tonare Deum.

Et tamen ingenti quanquam spirauerit ore,

Ipsi Fama rei non satis aequa fuit.

Non me contineo, quin te sub imagine adumbrem,

(Non tamen exacta) vt conspiciare tibi.

≤line=225≥ Cernis vt Accipiter, quando praedatur ad amnem

Phasidos, astantes est stupor inter aues?

Nexus Onocrotalo tenues labat ipse per auras,

In gyro pendens molliter ante suo.

Hinc tandem veniens praeda pauitante sinister,

≤line=230≥ Aucupis in cupidam defluit vltrò manum.

Inferea alitibus praestare silentia curae est,

Quotquot in immenso marmore campus habet.

Hîc Olor insedit, stat in hac argenteus Anser,

Parte alia sedem Grusque Meropsque tenent.

≤line=235≥ Cum Merula Gauiam videas, Mergumque proteruum,

Atque Itys in ripa constupet ipse sua.

Et Philomela locum premit, & campestris Alauda,

Immoti Sturnus, Pica, Columbus, Iynx.

Tota cohors stupidos oculos defigit in vnum,

≤line=240≥ Spectandus cunctis sufficit ille tamen.

Sic quoque te Procerum bibulas auresque oculosque,

Eloquio referunt detinuisse tuo.

Talis erat Danais in papilionibus olim,[^4]

Cuius mellitum fluxit ab ore melos.

≤line=245≥ Nec verò minor est rerum prudentia, quae te

Omnibus acceptum Regibus esse facit.

Quanta erat in Graiis Ithaco solertia rebus,[^5]

Tantaque dexteritas & tibi maior inest.

≤page=11≥

Quantum consilio valeas, tum Gallia sensit,

≤line=250≥ Moenia Quintini cùm cecidere solo.

Magnus vbi Princeps dedit Ecmondanus auare[^6]

Tot celebres animas faucibus Orce tuis.

Captiuos traxit Proceres Rhentinius Heros,[^7]

Interea & cladi deditus ipse suae.

≤line=255≥ Quales Armenio grassantur monte leones,

Ilia dum rabies vrit auara fame.

Quadrupedante volant illi deserta per arua,

Donec reppererint pascua plena, gradu.

Tum demum rabidis in vulnera viribus itur,

≤line=260≥ Nec satiare potest sanguinis vnda feras.

Arripit ille bouem, nitidum rapit ille iuuencum,

Lancinat hic caprum, deuorat ille suem.

Ille cruentat oues, teneros furit alter in agnos,

Ludere consimili gaudet vterque cibo.

≤line=265≥ Omnia procumbunt foedè discrimine nullo,

Totaque derosis ossibus albet humus.

Talis erat facies, cùm Gallica signa vtrosque

Marte furens Heros strauit vterque suo.

Quos tunc expertus Gallus duo fulmina belli,

≤line=270≥ Attonitus niueos traxit in ora pilos.

Illic Hispanus sitientem proelia vix te

Imperio potuit Rex cohibere suo,

Quin simul afflueres in cuncta pericla, manuque

Obrueres densos bellipotente globos.

≤line=275≥ Sed tibi pluris erat, ne disciplina duelli

Per te corruptam duceret inde notam.

Quippe nefas Regem non exaudire putasti,

Obsequiumque Duci turpe negare suo.

Ille reuoluebat caecae ludibria Diuae,

≤line=280≥ Fortibus ante alios insidiosa viris.

≤page=12≥

Pungebant animum crudelia funera magni

Rhenati, quem sic abstulit atra dies.

Vna eademque fuit totis sententia castris,

Ne quoque fortunae tu paterere dolos.

≤line=285≥ Erga tuis quae non essent suffulta lacertis,

Ingenio certè non caruere tuo.

Ad nutus furibunda tuos Bellona cucurrit,

Proelia consilijs facta secunda tuis.

(Non ignota cano, ne quis praeconia nostra

≤line=290≥ Latret adulanti pectore nata Canis.)

Regis in aurato quin conspicerere Philippi

Non fuit elapsus, papilione, dies.

Regis adhaerebas lateri noctesque diesque,

Inque fide illius tu, fuit ille tua.

≤line=295≥ Nec sanè vanis de rebus tanta Philippo

Cura fuit vitae semper amorque tuae.

Norat quanta sibi restarent agmina rerum,

Aurea si quando pax ineunda foret.

Huc bene te solers & ad his maiora reseruans,

≤line=300≥ Charum animo fouit sedulus ipse suo.

Nec sua fallebant verum praesagia Vatem:

Pòst operis habuit commoda multa tuis.

Dum tibi tractandae cedit prouincia pacis,

Quae duro stabat difficilique loco.

≤line=305≥ Dum quoque Parrisiis Legati munere functus,

De tota tractas conditione rei.

Panditur ecce mihi rursus foecunda tuarum

Fonte seges laudum materiesque nouo.

Sed molles Elegi tanta sub mole labascunt,

≤line=310≥ Aptior his Rhodij buccina Vatis erat.

Rursus nescio quo trahor ad praeconia demens

Impete, in afflato pectore numen habens.

≤page=13≥

Quid faciam? coeptísne dabo pigra signa relictis?

Sed pudor hoc prohibet, Pieriusque calor

≤line=315≥ Vlteriora petam? terrent molimina rerum:

Haesitat in medio pes meus ecce luto.

Si mihi vel tot sint linguae, quot in aequore pisces,

Poma quot Autumnus mittit, & Hybla fauos:

Non tamen implendae validas satis addere vires

≤line=320≥ Mensurae possent nominis illa tui.

O dij, quantus honos, quae laus, quae gloria, quantum

Et decus, & nunquam fama parata mori?

Te duce dicuntur coijsse in foedera Reges,

Inter quos odij fertile semen erat.

≤line=325≥ Quorum bella patres gessere cruenta tot annos,

Decertata odiis pectora penè suis:

Hos te, Tisiphones afflatos numine, nodo

Foederis optati composuisse liquet.

Idcirco ipse tibi moriens, cui Gallia paret,

≤line=330≥ Dona dedit larga Rex opulenta manu.

Nanque vt in hastarum traiectus tempora ludis,

Fatalem pressit sanguinolentus humum:

Se tibi deuinctum regali munere fassus,

Dixit, abax Princeps clare sit iste tuus.

≤line=335≥ Accipe perpetui monimentum & pignus amorum,

Res licet officio sit minus aequa tuo.

Plura merebaris, per quem tranquilliter aeuum

Hesperiae Regi conciliatus agam.

Longaque si Clothus ducant mihi fila sorores,

≤line=340≥ Et si conualeam, plura daturus ero.

Dixit, & argenti puri graue pondus habere,

Quod sex non ferrent corpora magna, dedit.

Caetera praetereo: satis est mordacibus ansam

Hoc vno exemplo praeripuisse suam.

≤page=14≥

≤line=345≥ Subticeo queis te populosa Lutetia nunquam

Laude satis vectum signet vbique notis.

Supprimo quo Proceres quos Gallia, protulit ore,

Quaque Italos inter te grauitate dabas.

Quomodo quisque suum quî testaretur amorem,

≤line=350≥ Munere certarit te decorare suo.

Transeo quas illic Regali ex stirpe puellas

In curam roseo flexeris ore tui.

Sanguine quae claro, & pollentes Perside gaza,

Vnum exoptarunt te sibi quaeque virum.

≤line=355≥ Quas habet aspectu versuti Regia Galli,

Credibile est omnes intepuisse tuo.

Talis erat magno quondam cantatus Homero,[^8]

Qui reliquos forma splendidus ante fuit.

Haec olim tunc, cùm velis maioribus ibo,

≤line=360≥ Nunc quoque habet nimium ponderis ista ratis.

Ecce quid vberius, maius, praestantius aedas?

Pacis ab auspicio regna reducta tuo.

Per te fons scelerum iacet, & sentina malorum,

Iustitiae vires redditus auget honos.

≤line=365≥ Per te saeua dolens intus super arma recumbit

Impius ille, rei dira vorago, Furor.

Nunc tandem ducit per desidiosa tot annos

Gallus anhelantes arua colonus equos.

Nunc cultas segetes, fructus, & gramina praebet,

≤line=370≥ Quem modo vastatum miles habebat ager,

Quae populabundus modò diripiebat inique

Praedo, sui ciues ruricolaque ferunt.

Denique restituis profugae sua limina genti,

Omnia cumque suo reddis amica lare.

≤line=375≥ At nimis ingentes animos mea Pieri tollis,

Plus in re praeceps quam decet ausa graui.

≤page=15≥

≤line=375≥ Quae modo detrectas, iam detrectata resumis

Pondera, & in gyro ludis hiulca tuo.

Ludis, & Heroëm gaudes depingere, cuius

Laudes nulla capit meta, carentque modo.

Quin malè sana tenes fraenos sine lege fluentes?

≤line=380≥ An gustata tibi Lotidis herba fuit?

Nónne gigantaei bellum furiale tumultus,

Viribus aequa suis suscipienda monet?

Dum petulanter agis, maioraque viribus audes,

Iamdudum calamos ponere tempus erat.

≤line=385≥ Hactenus ergo tibi legis ornatissime Princeps,

Quae canit imparibus pulsa Elegia rotis.

Quapropter veniam, quamuis operosa, meretur:

Cuncta trahunt lapsus impetuosa suos.

Noui equidem quàm non auidè praeconia captes,

≤line=390≥ Quamque inuisa fluant auribus illa tuis.

Has tu delitias & blandimenta perosus,

Aequi sceptra tamen censor & actor habes.

Quaeque ferè Regum pestis dominatur. in Aulo,

Nullus adulator sub tua tecta venit.

≤line=395≥ Ingenij siquidem polles ab acumine tanto,

Vt nihil in terris acrius esse putem.

Hinc minus ad laudem, cùm decantare, moueris,

Verae virtutis conscius ipse tibi.

Non petis, vt fuco tibi gloria crescat inani,

≤line=400≥ Contentus factis & probitate tua

Sed tamen incompto quamuis deformia versu,

Haec placuit chartis inseruisse meis.

Sic mihi Musarum iussit chorus: ille disertus

Facta velis nolis in tua semper, erit.

≤line=405≥ Hae, licet in toto metus & tremor ardeat orbe,

Non vnquam partes deseruere suas.

≤page=16≥

Sed cantant vacuae, & sublimi vertice gaudent

Heroas numeris astra ferire fuis.

Et me fortè animi dubio quaerente patronum,

≤line=410≥ Cuius tutelae cederet iste labor,

Constitit ante meos oculos Heliconia virgo,

Melpomenen certis credo fuisse notis.

Dextra tubam, sceptrum regale sinistra gerebat,

Circum puniceus crura cothurnus erat.

≤line=415≥ Et mihi voluenti curas in pectore dixit,

O in re nimium desidiose tua.

Quid dubio pendes animo? quid stultè moraris?

Ecce quod affectas, vir tibi tutor adest.

Quem cernis toties in syluas manè ruentem,

≤line=420≥ Aulaque vix praedam quo redeunte capit.

Vir Princeps, comis, quo non humanior alter,

Et nostri ante alios fautor abundè chori.

Cui nec diuitiae fastum, nec origo dedêre,

Sed placidi faciunt pectoris esse magis.

≤line=425≥ Quem grauitas morum cum mansuetudine iuncta,

Claraque commendat dexteritate fides.

Denique qui puer est nostris nutritus in hortis,

Ille tui vindex Aule laboris erit.

Tu modò ne dubites illius nomine tutò

≤line=430≥ Hoc opus in lucem deproperare tuum.

Dixit, & in tenues auras discessit, & illo

Gratus odor mansit numinis aura loco.

Exilui, titulosque tuos in fronte notantis

Spes animo accessit non dubitata meo.

≤line=435≥ Quippe argumenti tractata hoc summa libello,

Res est praecipuè non aliena tibi.

Est hic Aeneas pietate insignis, & armis,

Imperij domitor saeue Cupido tui.

≤page=17≥

Cuius in expressa sic pulcher imagine luces,

≤line=440≥ Vt trahis ipsius de patruele genus.

(Author enim generis, nisi coniectura sagaces

Prisca viros fallit, Troilus ipse tui est.

Qui cum Pelida pugnans Simoentis ad vndas,

Morte tulit laudem, perpetuumque decus.)

≤line=445≥ Nec te Anchisiadi potuisset Cous Apelles

Sic, vt caecutiens assimulare Dea.

Illius est aeuo rapta in florente Creusa,

Annam quinque neci lustra dedere tuam. [^9]

Ille diu thalamo caruit, taedaque iugali,

≤line=450≥ Sub fato tolerans mille pericla suo.

Nos te penè duos annos Mauortis in armis

Bellantem vidui cernimus esse thori.

Parte tamen differs, & in hoc foelicior illo,

Quòd tua non fuerit dedecorosa Venus.

≤line=455≥ Eius in amplexu spolium Phoenissa pudoris,

Postmodo sed poenas morte datura, dedit.

Non tua Maiestas hac est à labe notata,

Nec tam dira tui spicula tingit Amor.

Non ad fraudandas docta est tibi lingua puellas,

≤line=460≥ Nec iacet insidis vlla pudica tuis.

Sed certare feris cursu, leporemque capramque

In casses gestis praecipitare tuos.

Est tibi maior apro pectus terebrare voluptas,

Quam foret in tepido mollis amica sinu.

≤line=465≥ Sic olim Hyppolitus montanis gloria lustris,

Vitam traduxit Bellerophonque suam.

Peccet vt Aeneas, veniam tamen ipse meretur,

Nullus enim fato fit prohibente nocens,

At post errores illi est Lauinia coniunx,

≤line=470≥ Alite sed nuptum prosperiore data.

≤folio=B≥

≤page=18≥

Huius in amplexu (sic illum fata trahebant)

Transegit reliquos, & sine labe, dies.

Haud aliter nunc te coniunx manet altera, cuius,

Sint certamen opes, stemmata, forma, pudor.

≤line=475≥ Et propè tempus adest (nisi me praesagia fallunt)

Quod thalamum intrabit bella puella tuum.

Tum ventosa salo committam vela patenti,

Qui nunc vix fragili littora fulco trabe.

Tum noua Piërias optabo in carmina vires,

≤line=480≥ Et dabit optatam Cynthius author opem.

Tunc Hymenaee tuos flores, tecumque Iuuentam,

Quasque geris taedas, & tua sacra canam.

Tum mecum in patriam primus (modò vita supersit)

Deducam Musas ex Helicone meam.

≤line=485≥ Quod superest, generose Heros, tibi drama dicatum,

Quaque fide spero, protege, quaque potes.



## 1. DRAMATIS PERSONAE.



≤folio=Bi≥

IVPPITER DIDO Regina Punicorum

MERCVRIVS

IVNO ANNA soror reginae.

VENVS BARCE nutrix vtriusque.

CVPIDO

FAMA. CEPHALUS venator Regius.

AENEAS.

ACHATES, à secretis HIARBAS Rex Mauritaniae,

ASCANIVS, filius Aeneae.

MISENVS, tubicen

CLOANTHVS BESSA Regi à cubiculis.

EVRYALVS socij Aeneae tacentes:

GYAS

NISVS

CHORVS, Nympharum actu secundo, Punicarum actu quinto.

≤page=19≥

## 2. PROLOGVS.

Carmen iambicum trimetrum.

SAlute vos Musis amici impertio.

Assistite aequo animo, & benignis auribus

Haurite vix natam recèns Tragoediam.

Nouo vetustam rem Histriones ludicro

≤line=5≥ Nostri exhibebunt: vos Poëtae industriam

Noui fauore augete, quem expectat viris

A literarum candidatis maximum.

Odere Musae liuidas fuci notas:

Sic & colentes sacra Musarum, gerunt

≤line=10≥ Argenteo candore pectus lucidum.

Sed erunt. proteruiora Momi nomina,

Sycophantijs & mancipata ignauiae,

Barba verendi pallioque simij,

Qui maleuolo sic dictitabunt pectore:

≤line=15≥ Hominem adeò adolescentulum, cui lacteas

Lanugo malas prima nondum pinxerit,

Sublimiora molientem viribus,

Repentè se ad studium applicasse Musicum,

Pontoque caereis daturum nomina

≤line=20≥ Pennis, vel instar aureas tibicinis

Eburnea ostentantis in cheli fides,

Dignum Theatro sibilis explodier.

Nae caeciores gestitant talpis animos

Isti Philauti, onerosa terrae pondera,

≤line=25≥ Bipedes aselli: Sed bonis qui plurimis

Studet placere, non mouetur tantulum

Loquaculi iugulante Momi virgula

Noster Poëta: nam nec aurae gratia

Popularis, aut vt hinc pararet gloriam,

≤folio=Bij≥

≤page=20≥

≤line=30≥ Descendit in periculis vberrimam

Tantis palaestram: sed vel hoc opusculo

Ad Musices farraginem vena studuit

Foecundiore praeditos lacessere,

Quò maior indè ornatus ad rem Musicam,

≤line=35≥ Quae penè nunc deleta iacet, accederet.

Quòd si suis successibus votum caret,

Apud tamen sinceriores inueniet

Laudem voluntas, & parata industria.

Nihil ergo agis, seu Momus es, seu Zoilus.

≤line=40≥ Quin si allatrare pergis, en medium tibi

Vnguem, vel hircum obijcimus vnctum nautea.

Nunc longior ne taedium sermo pariat.

Animisque suspensi haereatis, cedere

Tragoediae nomen volo, dein Ludij

≤line=45≥ (Nec mora) foras vt prodeant, intrauero:

Nam ne quis expectatione periochae

Fallatur, hac supersedebimus modò:

Persona enim quae prima scenam deseret.

## 3. Tragoediae argumentum ob oculos subijciet.

≤line=50≥ Nunc ora & aures huc & animos vertite:

DIDO est huic Tragoediae nomen, quia

Primae cui partes dabuntur, Dido erit.

Quam dum Cupido torret impotentior

Malisque taedas contulisset auspicijs,

≤line=55≥ Aeneio coëgit in funus gladio.

Hanc actione rem exprimemus ludicra,

Si vestra nostrae aequanimitas industriae

Accesserit tranquilla cum silentio.

Quare opere magno omnes rogatos peruelim,

≤line=60≥ Operam benignè detis ad nostrum gregem,

Simulque pernoscatis, ecquid relliquum

≤page=21≥

Spei sit, an commissus in vestram fidem,

Quas hic Poëta de integro faciet nouas,

Spectandae, an è loco mouendae sint prius.

## 4. Actus .I. Scena .I.

VENVS.

lambicum Trim. admistis Dimetris.

≤line=65≥ HErbosa linquens Idali viridis iuga

Adsum Venus sub aridam Titaniis

Plagam rotis: non hîc amomum nascitur

Non caltha cum vacinijs,

Meus ignis hinc Narcissus ostro tinctus abest,

≤line=70≥ Nec suaueolens fragrat Hyacinthi purpura,

Nec spirat inter roridas Amaracus

Rosas, nec additae thymo violae replent

Cultissimos puluinulos:

Non hîc Anethi est, non olentis flos Casiae,

≤line=75≥ Odora Myrtus bis nec apparet locis.

Non has siti deserta terra delitias.

Miseris parit mortalibus.

Sed haec licet molesta sint tenerrimae

Deae, tamen labos mihi facillimus

≤line=80≥ Videtur omnis, vt meo in periculis

Aeneae opem feram, trucesque mitigem,

Quae prae sua Samo fouet Carthaginem,

Iunonis asperae dolos.

Blandae voluptatis resoluit illices

≤line=85≥ Nexus, & animos quicquid attrahit leues,

Gratissima dulcedine extinguit Pietas.

Ego non grauer magno patre Anchisa satum

Comes vnà per lacus sequi Plutonios.

≤folio=Biij≥

≤page=22≥

Hic in medullis haeret intimis mihi:

≤line=90≥ In hoc meae defixa spes est gloriae:

Hinc orta gens aget triumphos Itala

Post mille saecla splendidos, & inclyta

Trophaea suspendet, viris asperrimo

Detracta bello Punicis: hoc voluitur

≤line=95≥ Fatalium colus sororum turbine:

Arcana sic statuisse fata prodidit

Nunquam repertus ore fallax Cynthius.

Accensa tantis laudibus Saturnia,

(Omnibus enim sub Sole Regnum gentibus

≤line=100≥ Contendit esse floridum Carthaginem

Troas meos tumido procellis in salo

Iactos, nefandis persecuta fraudibus,

Conatur agris Italis excludere,

Vesana, inexaturabiles odio gerens

≤line=105≥ Fibras in atro pectore:

Cui non sat est monimenta florentissimum

Odio exedisse Pergamum Neptunia.

Quin & iuuat diram reuulsae funditus

Traxisse poenam per reliquias Dardaniae

≤line=110≥ Rabiemquèe non potest domare Olympias

Extracta rerum mille per discrimina.

Prò Iuppiter, qua mole nocte proxima

Difiecit Idaeas in Africo rates

Insana ponto, debilem Priameiae

≤line=115≥ Genti salutem, Aquilonibus freta Aeoliis!

Infixit aris, in charibdes impulit,

Scyllaeque crudelissimam nautis luem,

Intorsit in fauces auaras horridae.

Vix pineae septem supersunt fluctibus

≤line=120≥ Euroque conuulsae trabes,

≤page=23≥

Sub rupe quas meus cauata filius

Occuluit Aeneas, laresque Troicos

Pendentium conclusae lustris arborum

Socijque nunc in abdito Troës latent,

≤line=125≥ Fallace spe dubij metuque, quem trahat

Haec exitum fortuna, quid nouae rei

Egressus explorator ipse Rex ferat.

O terra, pontus, ò Auerne, ò Tartara,

O impium scelus, ille Tros Anchisiades,

≤line=130≥ Fons gentis ac origo prima Romulae,

Quae Palladem iugo premetque Nereum,

Supplex opem rogare Dijs penatibus

Sidonia coactus est à foemina,

Quae sola miserans nobiles Achillei

≤line=135≥ Terraequè relliquias marisque Dardanos,

Suscepit Aenean domo, regalibus

Conuiuijs fouens: at illo lectulo

Eburneo stratus, coronam Punicam

Disertus ore commouet: nunc Memnonis

≤line=140≥ Enarrat arma, nunc rotatos Hectoris

Enses manu, Paridisque tortas Aclides,

Nunc horridas peltis Amazonas canit,

Xantumque purpureos agentem vortices,

Et Troicum alto sanguine exundans solum:

≤line=145≥ Nunc candidos Rhoesi caballos Thracij,

Nunc arma Cygno pingit in Neptunio,

Et tota captae fata Troiae personat.

Haec inter igne sauciata languido

Elisa pendet ab ore narrantis viri,

≤line=150≥ Gremio fouens vires meas Cupidinem.

Qui me iubente, cautus alas exuens

Argenteas, pharetramque, vultus induit

≤folio=Biiij≥

≤page=24≥

Tuos lule: sic dolosos nesciae

Inspirat ignes, & veneno decipit,

≤line=155≥ Grauique cura sauciat miserrimam.

Hac arte, si quid Idali numen potest,

Hodie meis inulta non erit dolis

Iuno, lues virosa genti Dardanae.

Sed en patescunt Regiae strepitu fores.

≤line=160≥ In angulum me subtraham, sic auribus

Hausura, quo res omnis haereat loco.

Spem maximam artes dant mihi Cupidinis.

## 5. Scena .II.

lambicum Trimetrum.

ANNA.

O Diua Iuno, Regium Iouis decus,

Quae noctis vmbras spargis amne rorido,

≤line=165≥ Foecunditatis imbre virides aureae

Herbas rigans, sine cuius almo numine

Vix prosperas videre saecla, nuptias:

Depelle tristes aedibus nostris genios,

Ne rursus illa, quo solet nos fulmine,

≤line=170≥ Rabies veneno tincta fertili opprimat,

Quae spem sororis vnicam virum meae,

Sichaeum ad aras ense nudo sustulit.

Sic alta te Carthago thure, floribus,

Colat, tibique viuo pulchra marmore

≤line=175≥ Templa extruat, bonoque seruet aureos

Quos credidisti et arma, currus omine.

At si Deûmque Rex hominumque persequi

Tantis velit populum malis Sidonium,

At fata saltem mitiges crudelia,

≤line=180≥ Ne sanguis hos meae sororis innocens

≤page=25≥

Iterum penates imbuat: nam mens mihi

Praesagit (omen in leues ventos eat)

Extrema Didus imminere, ni tuum

Praesens opem numen ferens, Sicheios

≤line=185≥ Praeuerterit viuis amores ignibus,

Et hospitem societ cubili Dardanum,

Qui bellicas facundus ore rosido

Clades tonans, attraxit insano sui

Resides amore animos sororis (heu) meae.

≤line=190≥ Nunc ipsa, prò dolor, praeustis saucia

Torrente cura, vulnus in venis alit:

Et (acrius desueta flagrant pectora)

Ab igne caeco carpitur medullitus.

Phrygiae stupenda gentis vsque gloria

≤line=195≥ Animo recursat, & viri virtus Ducis,

Infixus imo vultus haeret pectore.

Signa posito produnt mero Cupidinem,

Non moesta tranquillo sopore lumina

Mulcentur, ore carpit exangui cibos,

≤line=200≥ Non nunc, vt antè, discolores sericis

Phrygia tibi filis ab arte consuit

Pauonibus casses onustos aureis,

Sed inter ipsos labitur digitos acus.

Serpitque in horas, & vorax crescit malum,

≤line=205≥ Tota ardet intus, qualis Aetnaeo vapor

Cratere funditur, vel ex Veseuio.

Ehò quis vrget cardines? at exitum

Molitur ipsa: ni querelas amputem,

Alimoniam aegritudini subiecero.

≤line=210≥ Hinc praestat auscultare quos animos gerat.

≤page=26≥



## 6. Scena .III.

Iambicum Trim. admistis Dimetris.

DIDO, ANNA.

O Coelites, ô Ditis inferni chaos,

O Tethys, ô telluris almae numina

Quae sum! aut vbi sum! quos in specus demens agor!

Quid ô anime segnis stupes! accingere:

≤line=215≥ Si non ratio viam det, at chalybs dabit,

Si nulla res, at mors furores eruet,

Fautrix benigna cladibus mortalium.

Hem quid loquor! nihil est: manè mussitas:

Audace lingua virus occultum euome,

≤line=220≥ Leuant dolores eiulatus & gemitus.

O inclytae regina nobilis Paphi,

Cur me tuis penetras sagittis effera?

Viduamque perdis foeminam truce vulnere?

Non est mihi parens Apollo, non mea



≤line=225≥ Extinctus est Adonis arte, vel tuus

Narcissus: innocens cruces diras patior.

Cur, si tuo sum visa materia facilis

Delubrio, castos vouentem me thoros

Non inhibuisti? sic inirem forsitan

≤line=230≥ Geniale cum viro cubile Dardano,

Tuoque dulci perfruar lenimine.

Quô me rapis toruo Megaera vinculo?

Sic in leues Iapygas abeat pudor?

Pedes labant, manus stupent, lumbi dolent.

≤line=235≥ AN. Obscura voce verba perplexa iacit,

Adoriar, animo tam labante fluctuat.

& pars mea secunda vitae, ô vnica

Soror, quid adeò turbulentam te video?

≤page=27≥

Quid ore perplexo vt Mimallon intonas?

≤line=240≥ Huc in meos effunde, quod dolet, sinus:

Praesens ero tuis medela doloribus.

DI. Anna soror arcanos tibi libentissimè

Sensus aperio: pectus insanum vapor

Calorque torret, intimas rapidus vorat

≤line=245≥ Penitus medullas atque per venas natat

Demersus ignis, viscere & venis latens:

Vt stupeas Vulcanus exedit trabes,

Bitumine armatus, nigroque sulphure.

Videor cremari stridulis cauteriis.

≤line=250≥ Ah quid opus est ambagibus? quid erubeo

Demens? amore insanio Phrygij hospitis.

Dij quàm disertè fata clades Ilij

Decantat ille pergameas!

Quo se gerit ore! quàm virili pectore!

≤line=255≥ Heroa credo diis satum, nec vana fides:

Animos timor reuelat index degeneres,

Papae quibus iactatus ille casibus!

Quae passus est terra, marique pericula!

Quae bella quantis personabat viribus

≤line=260≥ Exhausta Marte sanguineo!

Si non mihi fixum sederet in animo

Nunquam iugali me thoro committere,

Postquam sinistrum primus euentum dedit

Amor, cruenta morte fallens, his potui

≤line=265≥ Fortasse praeda cassibus facilis capi.

Nam post (fatebor enim) Sichaei coniugis

Horrenda fata, roridosquè sanguine



Charo penates, solus hic sensus meos

Inflexit, atque animos labantes impulit

≤line=270≥ Agnosco flammae pristinae veftigia.

≤page=28≥

Sed vel prius dehiscat ima Tartari

Optem mihi cauerna, vel pater omnipotens

Me fulmine Orci trudat in nigrum chaos,

Quàm te pudor violans, resoluam ius tuum.

≤line=275≥ Meos amores ille, qui iunxit sibi

Me primus, abstulit: ille seruet in specu

Plutoniae secum retrò inuio domus.

AN. O charior vita inihi dulcissima,

Quid ipsa te poenis grauas crudelibus?

≤line=280≥ Cur te premis? cur in thoro viduo iaces?

Quid te coërces? & necas florem tuum?

Sempérne sola, dura, tristis, aspera

Tristem iuuentam Venere deserta coles?

Nec filij dulces mouent te? nec Veneris

≤line=285≥ Praemia trahunt? quin potius annorum memor

Mentem relaxa, exultet animus, & rape

Mollissimas sinu patente delitias.

Quem fata compellunt miser vitam exigat.

DI. Me fata cogunt vt traham miserrima

≤line=290≥ Mortalium vitam, measque spiritus

Dum nutriet venas, datam Sidonio

Seruabo coniugi fidem. AN. O vanos metus:

Id obruti curent humo sub arida

Cineres? sepultos illa manes sollicitent?

≤line=295≥ Esto, sit vmbris sensus bic inanibus:

At nullus aegram te potuit inflectere

Quondam maritus, non Hiarbas, aureis

Argenteisque montibus ditissimus,

Alijque ductores, alit quos Africa,

≤line=300≥ Duues triumphis terra nobilissimis,

Placito resistes nunc etiam Cupidini?

Nec in animum venit, quibus consederis

≤page=29≥

Aruis? ab hac Getulus indomabilis

Parte instat, hinc Numidae feroces imminent,

≤line=305≥ Hinc territant latè furentes incolae

Barces, sitibundis arenis asperae.

Quid bella commemorem Tyro surgentia?

Et quas paret nobis ruinas Pygmalion?

Iunone credo, quae colit nos maximè,

≤line=310≥ Huc appulisse Dardanam classem, auspice.

Dij, quos in hac soror triumphos, quas opes

Videbis vrbe? quàm superbè Punica

Se gloria attollet Phrygum comitantibus

Armis? Olympum fama concutiet:

≤line=315≥ Et adhuc Amori displicet succumbere?

DI. Semel reuerti nescit amissus pudor.

AN. Non impudicos suadeo tibi thalamos,

Sed vt iugali copulere vinculo

Heroicis claro Duci virtutibus.

≤line=320≥ Quid stulta pendes anxia sententia?

Haec si parum te comnouent, vt friuola,

At ne resiste, si sapis, Cupidini,

Qui pectus vrget mille machnis tuum.

Hic aureis alis penetrans omnia,

≤line=325≥ Vbique terris regnat & coelo grauis:

Huius coactus artibus sub aureo

Delapsus imbre Iuppiter, Danaes sinu

Potitus est: Gradiuus istas belliger

Sensit faces: nec tutus inde Mulciber

≤line=330≥ Fuit, trisulci fabricator fulminis,

Et feruidos qui semper Aetnaeis iugis

Tractat caminos, igne tam exiguo calet.

An foeminae extinguetur ille viribus?

Pare Deo, valeat proterua insania.

≤page=30≥

≤line=335≥ Non capta me duce eris. DI. Malè heu metuo: tamen

Hanc cogor in sententiam descendere.

At ille amori forsitan nostro manus

Non porriget victas: dubia res est nimis.

AN. Haec per gradus venient suos facillimè.

≤line=340≥ Tu posce modò veniam Deos, & victimas

Dato Focis, exin plagas tende hospiti,

Vinosa seras extrahant conuiuia

Noctes, morandi nec te causas, dum pelago.

Imis refusa stagna concitat vadis

≤line=345≥ Hyems, rotatque tumidum Orion Nerea.

Nunc aureis pictam dato filis clamydem,

Nunc ex aluta sutiles tenuissima,

Qualem hesperia mittit propinqua, caloeos:

Nunc serico caligas refertas vellere,

≤line=350≥ Tinctamque muricis veneno diploidem.

Tuique sit praetextus officij hospitium.

Sic ille casses in tuos praeda incidet,

Succumbet vltrò, seque mulcendum dabit.

DI. Ergò iube pedissequis, vt eluant

≤line=355≥ Argenteosque cantharos, & aureo

Carchesia pede, vitreumque cymbium,

Belique monimentum patris mei pateram:

Mactentur albae cum bidentibus boues:

Adsit Meloedes suaui Iopas barbito:

≤line=360≥ Reique sacrae praeparentur omnia.

Intrò vola, colerrimè curentur haec.

Ego hinc in aedem transeo Iunoniam,

Tu per meicaecas fores cubiculi

Quaecunque iussi perferas. AN. Curauero.

≤page=31≥

## 7. Scena. IIII.

lambicum Trimetrum.

CVPIDO, VENVS, DIDO.

≤line=365≥ IO mihi Paean choraules Orpheus

Cantet, vel Amphion cheli Dirceia.

In orbe solus sceptra vendico regia:

His nixus alis vniuersa peruolo:

Meae sagittae perforant abeneas

≤line=370≥ Turres, duelli vasta propugnacula:

Parent mihi tellus, mare, aër, aethera:

In hos potens conuoluo casses omnia:

Iisdem modò irretita Dido voluitur

Meo medullas haurientè incendio,

≤line=375≥ Furens per aedem: qualis Argolicas humo

Turmas Amazon sternit, aut qualis Deo

Attonita Thyas Entheo, syluas gradu

Instructa Thyrso terret, impotens sui:

Sic fascinaui pectus igne turbidum.

≤line=380≥ At nunc parentem anbelus expecto meam,

Vt gaudiis illi sinum suffarcinem.

Hem commodè molitur huc mater gradum.

VE. O mi Cupido, vita, spes, vires meae,

Hodiè renata sum tuis industriis.

≤line=385≥ CV. Vidistin hanc tragoediam? VE. Vidi omnia.

CV. Ecquid mihi successit illa prosperè

Venatio mater? VE. Meo voto melius,

Places: atat quas aede sub Iunonia

Audire visa sum preces? st, contice.

≤line=390≥ DI. O Cypris, ò Paphi Gnidique gloria,

Venus ô venusta, fulgidum mundi iubar,

Quae cuncta succedente sernas semine,

≤page=32≥

Aliàs breui lapsura puncto temporis,

Seu destinatas ad rosas, & lilia

≤line=395≥ Cum rosidis pedissequis in Idalo

Agiles trahis planta choraeas mobili:

Seu te vocant amoena Tempe Thessala:

Seu blandulo inuitat susurro Acidalus:

Huc huc ades, si mereor, his coeptis ades:

≤line=400≥ Incende telis igneis Priameiae

Gentis ducem Aenean, medullas intimas

Amore flagret, mutuos ignes ferat,

Faciles det aures, lancina pectus viro,

Vt mancipatus vsui meo, tuam

≤line=405≥ Fundat mihi dulcedinem: huc vires tuas

Intende, sic te Cypriae sacris tacitis

Colant puellae, sic vbique gentium

E viuido assequare fana marmore.

CV. En mater, ecquid illa ridet cantio?

≤line=410≥ En quod petisti, flagrat, ardet, aestuat.

Tu quid tuarum partium sit videris.

VE. O delicate, versipellis, callide,

Hyblae Cupido dulcior mihi thymo,

Quibus feram te laudibus, praeconiis?

≤line=415≥ DI. O alma Iuno nuptiarum conditrix

VE. Eho sile, preces redintegrat nouas.

DI. O maximum coeli decus, Iouis soror,

Cui Punico fumant odore altaria,

Pecudesque mactant candidas mei popae:

≤line=420≥ Sit hic dies mihi lapillo candido

Foelix notandus, sint secundae nuptiae,

Quas cum viro decreui inire Dardano

VE. Hem fulsit aether, ipsa coelo labitur,

Tu protinus te mi Cupido proripe

≤page=33≥

≤line=425≥ Operam libens dico meam Saturniae.

IV. Sic florulentis Ida te oblectet iugis,

Sic myrteo corona te folio aurea

Premat, & capillos aureos Cupidinis,

Sic in Cyprum raucis voles palumbibus,

≤line=430≥ Aris ferentem victimas pingues tuis,

Nullusque de te gloriam Deus ferat.

Ego hinc ad instituta propero: tu tuas

Industriè partes agas. VE. Sic egero.

O versipellem, fraudulentam, callidam.

≤line=435≥ Quam subdolo astu me parat praeuertere?

Quanto meos Italis Phryges excludere

Annititur regnis, lues, molimine?

Nae stulta tandem sentiet suo malo,

Quid decipulae possint, & arma Cypridis.

≤line=440≥ Tandem secunda puppim in optatos dabit

Nostram aura portus: fata nemo verterit.



**CHORVS.**

Quicquid vndosum Mare, quicquid Aër,

Seu parens Tellus habet, aut Olympus,

Sub iugo certa Veneris tenetur

≤line=445≥ Lege coactum.

Per tot immensos Erycina tractus

Mittit armatum iaculis puellum,

Cumque furtiuis geminas habentem

Ignibus alas.

≤line=450≥ Ille contractum remorante neruo

Liberans arcum manibus proteruis,

Semper optata vibrat impetentes

Arte sagittas.

≤folio=Cij≥

≤page=34≥

Omnis illius plaga paret armis

≤line=455≥ Quaeque ad Eoum iacet ora Solem,

Quaeque in occasu Z ephyri profundo

Pascitur aura.

Nec Deis parcit quoque, sed relicto

Cogit hos terras habitare coelo,

≤line=460≥ Et sub humanis temerare laruis

Fraude puellas.

Pauit assuetus cytharae iuuencas

Thessali custos pecoris, suosque

Cynthius crebrò fragili syringe

≤line=465≥ Lenijt ignes.

Saepè nocturnis ab equis Diana

Lapsa, formosum iuuenem reuisit,

Latinijs somno facili sub antris

Membra rigantem.

≤line=470≥ O in herboso quoties Pelasgi,

Cygnus effulgens niueis in alis,

Ipse Diuum Rex hominumque sedit

Margine riui?

Hoc, ab optato Polyphemus antro

≤line=475≥ Igne succensus, loca sola oberrat,

Teque Nerine Galatea dulci

Nomine clamat.

Egit Alciden Iole, sagittas,

Et minax saeui spolium leonis,

≤line=480≥ Quaque tot monstris animas ademit

Ponere clauam.

Scilicet vasto dominatur orbi

Ille versutus puer, Ille cautus

Vincit exiguo iaculo superbum

≤line=485≥ Pana Cupido.

≤page=35≥

## 9. Actus .II. Scena .I.

Carmen iambicum trimetrum.

AENEAS. ACHATES.

PErge, ò socie, celeremque concita gradum,

Pernix adito concauae rupis specum,

Quo nostra stat soluta classis anchora:

Salutis est communis ergò, quod velim

≤line=490≥ Te audacibus socijs referri nuncio.

A. Agè, prome quid velis, subibo strenuè,

Quancunque sarcinam meis ponas humeris.

AE. Postquam mihi repertus es fidelior

Taciturniorque semper, hic libens mei

≤line=495≥ Arcana tecum pectoris communico.

Hesterna dum mero peractae plurimo

Somnos moneret hora coenae languidos,

Regina me, iussis abire caeteris

Sermone prolixo satis subblandiens

≤line=500≥ Detinuit, at referre longum est omnia

Vltrò citroque sparsa, nec deerant ioci,

Et visa nescio quid mihi est alludere:

Cupidinis prae se ferebat vulnera.

A. Mirabar herclè sic tuentem foeminam

≤line=505≥ Tua dirutum narrantis ora Pergamum:

Ardebat intus: hinc ocelli pertinax

Defixio, hinc genis cadentes lachrymae.

AE. Tandem videns cupidum quietis, in nemus

Me luce crastina petijt: en imminet

≤line=510≥ Venationis hora, ob id nunc te foras

Anhelus excito, citatis vt celer

Plantis volans, referas quod instat, insciis:

≤folio=Ciij≥

≤page=36≥

Ne dum boans venator ore Punicus

Syluam pererrat, & feras cubilibus

≤line=515≥ Excutit, & insolito ruit venabulo,

Putent propinquo claudier malum loco,

Et hostico clamore territi, ruant

Cuneis in arma consitis Mauortia:

Sic more Turdi proprium sibi malum

≤line=520≥ Cacantis, exitio periremus simul.

Trux crederet gens se dolo peti malo,

Meoque dispositam latere in abditis

Iussu cohortem: malo se contineant,

Numerumque nostrorum latere Punicos.

≤line=525≥ Ergo maneant opaca in acta conditi:

Quid fata, nescis, aduehant in posterum.

Hic, ô Achate, praepes esto nuncius.

A. Curabo citò quod imperas Rex inclyte.

O Dij, quibus mortalium res subiacent,

≤line=530≥ Quousque dira, pertinax, trux, effera

Nos persequetur haec Erinnys, omnibus

Fractos malis? iam vertit aestas septima,

Quòd errabundi vix potimur hac plaga,

Torrentis aestu Solis vsque torrida,

≤line=535≥ Regale postquam columen euersum cecidit

Pollentis Asiae, splendidus Diuûm labos.

Nec hîc tamen (ni fallor) haeret terminus.

An, vt Eurus altas semper excipit domos,

Montique saxis vasta dirimenti freta

≤line=540≥ Quamuis quietus ingruit fluctus maris,

Imperia sic superba Fortunae obiacent.

O quàm satius est abditos ingloriam

Vitam trahere, fundo casaque paupere!

At magnus Aeneas malis animos gerit

≤page=37≥

≤line=545≥ Immobiles tantis, vt vndas impetu

Immota rupes allabantes euomit.

Illius esse credo robur insitum,

Et aes triplex, praecordio. Ohe, quid moras

Traho? pedúmne strepitus aures impulit?

≤line=550≥ Hem, agnosco: turba accingitur venatui.

Venationis eminent insignia.

Properè est volandum, vt iussa Regis exequar.

## 10. Scena .II.

Carmen iambicum trimetrum.

CEPHALVS. ANNA. DIDO.

SEcunda nobis haec cadat venatio.

Et, si quid vsui diurno creditur,

≤line=555≥ Fauebit his Diana coeptis prospera.

En aura lenè spirat afflatu gelido,

Sol labitur serenus aureis rotis,

Nulloque purus nubilo pallet dies.

Iò sodales, ne voluptas effluat

≤line=560≥ Sine fruge tanta, singuli pro viribus

Certate cursu, retibus, venabulo.

Alacres ferarum lustra densa cingite:

Nec terreant vos fulminantes horribilis

Dentes Apri, at virile robur obuiam

≤line=565≥ Ingerite bestiis, vt aulam singuli

Repetamus induti ferinis exuuiis:

Ne laude nos, gens rebus assueta asperis,

Venatica superent Phryges acerrimi.

Sic praemiis Regina non vulgaribus

≤line=570≥ Donabit omnes: Hem, ipsa prodit ostio.

AN. Pol nunc, Soror, palàm fouet nos. Delia:

Vidésne quàm serenus aether vndique.

≤folio=Ciiij≥

≤page=38≥

DI. At me moris Aeneadae torquent suis:

Transcurre, nostros esse in armis nuncia.

≤line=575≥ Ducat cateruam Rex suam celerrimè.

Tu Cephale nunc astutus artes exere

(Est vsus Herclè nunc iis) venaticas

Pingui vt ferina onustus intres Regiam.

Cur haec mihi suscepta sit venatio

≤line=580≥ Nescis: tui tantummodò fac munij

Satagas: mihi gratissimam rem feceris:

Nec parua cum sociis manent te praemia.

CE. O sata Iouis Regina magni semine,

Quae condis hanc Diuûm secundis auspiciis

≤line=585≥ Vrbem, tuamque pace gentem possides,

Tibi meo labore, nixu, viribus,

Et omnibus neruis, & omni pectore

Sudabo, donec hoc penitus expleuero

Animi sagax & impiger votum tui.

≤line=590≥ Et nos Diana, si quid arti creditur,

Plenis dabit referre praedam cassibus.

DI. Ades ô virago Diua, quae virentium

Iuga montium, solasque syluas incolis,

Secreta cuius numini terrae vacant:

≤line=595≥ Tuae feras certò petunt arundines,

Quae frigidi potant Araxis flumina,

Et quae per Ilissi vagantur herbidas

Ripas, vel in palustris Histri lusitant

Stagno: leones docta Getulos petis

≤line=600≥ Telo, & bisontes terga pictos dextera

Torquente ferrum territas volatile:

Maculosa tigris, Dama, cerua Cressia,

Cornutus vrus, & fugaces capreae,

Et quicquid aruis in relictis pascitur,

≤page=39≥

≤line=605≥ Tuum Diana telum, & arcus extimet.

Ergo tuis subire nos sub auspiciis

Nemorum recessus, numinis regnum tui,

Permitte Diua: sic tuas saepè imbuet

Aras meis exempta septis victima.

≤line=610≥ CE. En Diua fauet, misere latratu canes

Optata signa, nunc vocamur in nemus:

Et commodè aduentat caterua Dardana.

DI. Parumper ò ciues mei subsistite,

Donec Phryges se in ordinem collegerint.

## 11. Scena III.

lambicum Trimetrum.

ASCANIVS, MISENVS.

≤line=615≥ MIsene pulsa classicum, vasto impete

Densos agens pulmone ab imo spiritus.

Pater imminet, iube omnibus silentium.

MI. Vox Attico Rex ista melle dulcior

Mihi est, libenter imperata tua exequor.

≤line=620≥ AS. Hem sufficit, quicquam caue iniussu meo.

MI Obtempero tibi, ac lubens, Rex optime.

## 12. Scena IIII.

Carmen Anapaesticum.

AENEAS.

ITE, vmbrosos indagine saltus circuite,

Densaque montis iuga Getuli lustrate vagi,

Et dura cubilibus excutiantur turba ferae.

≤line=625≥ Non altera ritus vita refert priscos melius,

Non liberior, non est vitiis exempta magis,

Quam quae syluas deserta colit, moenia spernens.

Non inflammat sitis hunc gazae Persidis vnquam,

≤page=40≥

Qui se insontem syluis dicat, & montibus altis:

≤line=630≥ Non transuersum ventosa trahet populi auri virum,

Non liuor edax, non fluxus eum fauor alliciet,

Non imminet, & regno seruit, non captat opes.

Sic prisca solet gens, nata laboribus assiluis,

Agitare feras, cùm Mars nondum bella cruentus

≤line=635≥ Sereret, galeis cùm nullus erat clypeove modus,

Nec Vinea cum Testudine moenia diruerent.

Tandem munitas duro in pugnam robore vires

Dum signa tulere cruenta daret tuba terribilis.

Ergo agè, nos assiduis agiles viuida membra

≤line=640≥ Exercitijs reddamus: atrox desiderat haec

Praeludia Mars. Iam vos tangat gloria syluae:

Nullus mihi non donatus abibit in hoc numero.

Qui fulmineo superarit aprum dente frementem,

Huic leuibus hamis consertam triplicemque auro

≤line=645≥ Dabo loricam, quam Demoleo Simois rapidus

Me diripientem muros vidit ad Iliacos.

Si quis prostrauerit ingentem cornua ceruum,

Illi depicta lacerna acubus cedet Phrygijs.

Qui fixerit auritos lepores, capreámve leuem,

≤line=650≥ Duo tela feret leuato argento gnosiaca.

Alius mercedem aliam feret. at vos, ò socij,

Qui mecum tot maria intrastis fidi comites,

Iam nunc opus est animis, ijsdem viribus vsus,

Nuper quibus in regno grassantem Gnosiaco

≤line=655≥ Ceruicibus his ex nostris mortem depulimus,

Vitam assiduo venatu tutantes inopem,

Cùm tabida membris arboribusque satisque lues

Veniens, nos cogeret assuetos vitare cibos,

Cùm pinguibus aruis exuerent dulces animas

≤line=660≥ Pingues tauri, nitidique sues, quos Creta dabat.

≤page=41≥

Nunc illa eluceat in vobis virtus hodie.

Tibi mando, Cloanthe, canes propiore liges laqueo,

Quos de Geticis adueximus huc mare per magnum

Terris: durum genus est, audax, auidumque ferae,

≤line=665≥ Loro strictim teneantur, depressoque vias

Ore pererrent: tacitis canibus detur habena,

Quas Euryalus Troiae ex ardente rogo eripuit.

Tu magne Gya, clamore feras subsessor ages.

Tu Nise trucidatis costas nudato feris.

≤line=670≥ Et quem soleo praescribere, nunc seruate modum:

Hortari stultum est vsu doctos assiduo.

Hem Delia nos vocat in syluas:

Infla teretem Misene tubam.

Gelidum celeres petitote nemus,

≤line=675≥ Qua succinctum via monstret iter.

**Chorus nympharum.**

Bellici proles temulenta Bacchi,

Qui mares nectens socios puellis,

Blande nocturnas Hymenaee pellis

Lampade nubes:

≤line=680≥ Huc fer ardenti piceos Cupresso,

Siue quid tetrum magis est, odores.

Vda funesto huc ades obuolutus

Tempora serto.

Et leuis tecum properans Iuuentas.

≤line=685≥ Ducat infausto Thyasos rotatu,

Aut Atellanas agitet maligno

Omine molles.

Hac iubet Regum face conuenarum

Parca lustrari thalamos, cruento

≤line=690≥ Ditis inferni canibus futuros

Lumine sedem.

≤page=42≥

Haec nigris lux est maculanda gemmis,

(Sortis ò caecos animos futurae)

Hic dies fato miseram supremo

≤line=695≥ Perdit Elisam.

## 14. Actus. III. Scena .1.

lambicum trimetrum mistum anapaestico.

FAMA.

IO libet pompam triumpho ducere,

Redimire lauro verticem: vix me teneo.

Quin hinc ad astra subuolem praepes, Iouis

Hoc coniugi futura grata nuncio,

≤line=700≥ Cui semper in votis fuit, quod his modò

Non vana testis, hausi luminibus tacita.

Sed illa, ni me fallit aninius impiger,

Non cessat in hoc opportuno cardine rerum,

Quin Punicos versetur inter Aulicos.

≤line=705≥ Et hoc docebat affatim cum Cypride

Heri loquens: ergo quid haereo pigra?

Quin incitis populosa in vrbe hac strenuè

Effundo buccis, quod stupebit omnium

Corona narrantem superba ciuium?

≤line=710≥ Hem nunc seges tibi parta flauet oloriae,

Quin demetis? rape concauam tubam, tona[^10]

Pulmonis ex latebris redacto spiritu.

Huc conuolate foeminae, pueri, senes,

Et quicquid est vbique gentium, mihi

≤line=715≥ Huc auribus lotis repentè confluat.

Res magna, res stupenda, res spectabilis,

≤page=43≥

Rationis vsu destitutus integro.

Ergo laboris haud pigebit irriti,

Quin his quod hausi oculis, secundò detegam,

≤line=720≥ Amore quo omnes prosequor vos intimo.

Fatalis huc ex Aulidis portu aduolans,

Molles vbi tumultuantur Graeculi,

Syluam petentes repperi Sidoniis

Mistos Phryges, ego subsecuta clanculum,

≤line=725≥ Inspecto quid noui ferat venatio.

Postquam fuit altos in montes

Et in inuia ventum lustra, ferae

Actae saxi vertice caprae,

Cecidere iugis, alia cursu

≤line=730≥ De parte patentes transmittunt

Campos, & puluerulenta fuga

Simul agglomerant agmiina cerui.

Ipse Ascanius medijs trepidans

In vallibus acri gaudet equo:

≤line=735≥ Nunc praeuenit hos, nunc fugat illos,

Votisque dari sibi spumantem

Optat pecora inter inertia aprum,

Vel fuluum alto monte leonem

Descendere, vt agnoscas facilè

≤line=740≥ Sublimis virtutes animi.

Coelum interea nurmure magno

Coepit crepitare, grauis fubitò

Sequitur mista grandine nimbus:

Comites Tyrij, pubesque Phrygum

≤line=745≥ Vaga, Dardaniusque nepos Veneris,

Diuersa metu tecta per agros

Petiere: ruunt montibus amnes.

Stat in obliquo tramite quoddam

≤page=44≥

Sublustre specus, qua capit Eurum

≤line=750≥ Reliquis densum partibus vmbra,

Circum platani, tiliaeque leues,

Hederaeque sequax vimen oberrat,

Lenè susurro fontes crepitant.

Nymphis & grata quies Cephalo.

≤line=755≥ Hanc sola subit Regina duce

Comitata Phygum: quid plura loquar?

An vt abstinuisse auida possit

Phryx in Venerem pronus Achiuam?

Vinum, locus, aetas, nox, & amor,

≤line=760≥ Quò non agerent delitiosos?

Vidi his vidi rem foedam oculis,

Cùm Dardanium Regina virum

Vestra supino ventre recepit,

Pondusque libens tolerabat, agens

≤line=765≥ Femur in Venerem mole ruentis,

Dabat implexis oscula vterque

Linguis, tremula voce susurrans.

Illa repugnans sic aliquando

Tanquam vincenda, dabat belli

≤line=780≥ Irritamenta Cupidinei:

Nunc pulmonem torquet anhela,

Nunc attrectat digitis caudam

Nimio defessam exercitio,

Nunc obgannit murmure grato.

≤line=785≥ Similes praestat sed & ille vices,

Et suauiolis & basiolis

Mille fatigans rosida labra.

Extemplo fulsere ignes

Fulgura misit conscius aether

≤line=790≥ Summoque vlulant vertice nymphae.

≤page=45≥

An Famae adhuc suspecta vobis est fides?

Vix credo: sed decem probabit hoc quoque

Exactus orbis mensium, nisi fata vetent.

Iam nunc ad antiquum auolabo hinc hospitem,

≤line=795≥ Getulum Hiarbam, opibus potentem Persicis,

Qui captus igneo furit Cupidine

Pulcherrimae Didus. nec ille detrahet

Fidem mihi, nec tanta res est Regibus

Celanda, tellus sustinet quos Africa.

≤line=800≥ Vos interim valete: si quid interea

Emerserit, vobis libens impertiam.

## 15. Scena .II.

Carmen iambicum trimetrum commistum dimetro & anapaestico.

HIARBAS. BESSA. FAMA.

VOS sedulò curate quae iussi omnia,

Ne quid recurrenti fit in mora mihi,

Dum classicum citabit omnes ad nemus.

≤line=805≥ Diuina me res incitat, faciam Ioui,

Vno arbitro Bessa cubiculario.

FA. Si quando, nunc meherclè votis est opus,

Vix aegritudinem tuam coelum capiet.

HI. Quae vox meas tam tristis aures perculit?

≤line=810≥ BE. Papae, quod alis astat hîc motantibus,

Hiansque monstrum, mille pandens lumina?

HI. Agnosco, Fama est, huic amica Regiae:

Quae dum silens terras habet noctis quies,

Ad me ministra saepè leni commeat

≤line=815≥ Sopore pressum, qui status sit nuncians

Maurusio Regno, quid agitet plebs leuis,

Et de meo quid iactitetur nomine.

≤folio=D≥

≤page=46≥

Nunc hanc tueri gaudeo coràm datum,

Et colloqui, & sermone non ficto frui.

≤line=820≥ FA. Simulabo quasi non viderim. Quàm gaudeo

Maurusiam venisse tandem Regiam,

Vt magno Hiarbae putidum enarrem scelus,

Quod exul illa perpetrauit foemina.

HI. Heus fama concitato gressus huc tuos,

≤line=825≥ Effare quid peccarit, & quae foemina.

FA. Iubes referri, quae premere suadet metus.

HI. Si non Hiarbae te dolores commouent,

At sceptra saltem concitent regalia:

Effare, non immunis hinc abiueris.

≤line=830≥ FA. Nescisse velles, scire quod nunc expetis.

HI. Iners malis in rebus ignorantia est

Medela, quid noui afferas prome ocyus.

FA. Pauet animus, artus concutit tremor attonitos.

Intrauit Hymen thalamos Tyriae

≤line=835≥ Didus. HI. Auertant Dij superi.

FA. Crede Sibyllae me folium

Nunquam vanum recitare tibi.

HI. Quis geniali dulcia strato

Illi coniunx oscula carpsit?

≤line=840≥ FA. Phryx Aeneas, qui nuper inops,

Patria extorris, pauper, egenus,

Eiectus in oras, Sidoniae,

Amissa classe, rogauit opem.

HI. O Dij, tantum prohibete nefas.

≤line=845≥ FA. Vidi, vidi ipsa meis oculis.

Vix Eoos Phoebo dederat

Aurora reuertenti frenos,

Gelidum in nemus ipsa ruebat ouans,

Alisque immistus Phryx Tyrus:

≤page=47≥

≤line=850≥ Vix curua dabant cornua signum,

Cùm per iuga venator rueret,

Excussurus sub aperta feras:

Fulmina coelo lapsa repentè,

Mistaque sonans grandine nimbus,

≤line=855≥ Inuoluebant aëra vastum.

Ibi quisque metu diuersa petens

Tecta per agros, diffugiebat:

Sed Elisa Phrygi semper adhaeret,

Nec discedit culmine lato.

≤line=860≥ Hinc ego ducta in suspitionem,

Obseruabam sedulò vtrunque.

Est depressa sub valle locus.

HI. Eheu vereor quorsum euadas.

FA. Depressa, inquam, est sub valle locus,

≤line=865≥ Quem circundat plurima myrtus,

Pinus viridi culmina trunco

Alligat, enode obiecta latus,

Platani circum, tiliaeque leues,

Stantes amnis margine puri,

≤line=870≥ Ex montana rupe fluentis,

Vmbram fundunt molis opacae,

Vix sublustri radio crocea

Aurora intrat, Phoebusve rotis.

Specus ad Veneris condita lusum.

≤line=875≥ Huc Aeneas & Elisa simul

Ingredientes, dulcia figunt

Arctè implexis oscula labris.

Ille arrectus pene supino

Ecce leuabat murice tinctam

≤line=880≥ Perfundentem cyclada talos.

Illa exuto mollia sponte

≤folio=Dij≥

≤page=48≥

Reclinat humi terga pudore,

Et nunc querulo murmure verba

Fundit, nunc delitias laudat:

≤line=885≥ Ohe satis est, langueo tota:

Sic sic iuuat, apprime sic arctum.

At nimis haec sunt foeda relatu.

Nonne assuetos hinc concubitus

Facilè agnoscas? res clara liquet,

≤line=890≥ Inter se ipsos regni immemores,

Captosque Cupidine vesano,

Hyemem, quàm longa, fouere olido

Luxu, foedaque voluptate.

Haec est promissa fides sponso,

≤line=895≥ Quem Pygmalion dirus ad aras

Mucrone dedit lumine cassum:

Hinc ipsa procace tuos nuper

Reppulit audax ore Hymenaeos.

HI. O Iuppiter, cui nunc honorem Liberi

≤line=900≥ Gens aureis epulans thoris Maurusia

Libat, sacrosque seruat ignes peruigil,

Tantum nefas placidus vides? haec aspicis?

An te trisulco detonantem fulmine

Horremus incassum? cauisque nubibus

≤line=905≥ Luctata moles territat mortalium

Animos inani murmure?

En patrijs expulsa laribus foemina,

Cui loci leges & agros contulimus,

Errans meis in finibus, dolo malo

≤line=910≥ Adepta terram fraudulenta, condidit.

In oppidum vappam tenue Sidoniam.

Et nunc rosa Paris ille mollior Idalia,

Subnixus vnguento capillos Assyrio,

≤page=49≥

Et delicatum Lydia mitra caput,

≤line=915≥ Rapto potitur: ô Diuûm iniqua numina!

O Punica leuitas, superba, contumax!

O Iuppiter, cui templa centum immania

Demens columnis fulta eburneis colo,

Quousque tandem vis fouere filium

≤line=920≥ Famamque spemque inania?

BE. Cohibe impotentes impetus Rex maxime.

En intonat laeuum Pater cum fulmine.

Amica prosperas vehent res sydera.

Spes certa pandit rebus afflictis viam.

≤line=925≥ Quin sacra Fani iam teramus limina,

Et victimas mactemus, & spirantia

Lustremus exta, consulamus Entheum

Interpretem, quid humidae pulsent fibrae.

Dubio procul firmabit Ammon omina.

≤line=930≥ HI. Hoc ergo restat vnicum, lactarier

Fallacis vuido spei lenimine.

Agè, tamen haud recuso, quod cogit dolor.

Stat experiri, quicquid euentus trahat.

Ammone lento fretus aras aggrediar.

≤line=935≥ Tu Fama, si placet, culinam accedito,

Dapibusque te suauique vino tractita.

Iam pleniorem non vacat operam dare.

FA. Abiere festinis in aedem gressibus.

Procedo pulchrè: nunc in Aulam Punicam

≤line=940≥ (Neque enim mihi iam cura ventris sit potior)

Redire certum est: turris in fastigio

Me collocabo. nam mihi rerum seges

Crescit nouarum: non inane symbolum

Trisulca sunt Iouis supremi fulmina.

≤line=945≥ Nec fallor: en sub Occidentem cogitur

≤folio=Diij≥

≤page=50≥

Fulgore nubes aureo spectabilis.

Agnosco dium maximi ornatum Iouis,

Agnosco collegae mei talaria.

## 16. Scena. III.

lambicum Trimetrum.

IVPPITER, MERCVRIVS.

HEus Mercuri, resiste, magna te vocant

≤line=950≥ Mandata, deferenda nunc mortalibus.

ME. At inferae chaos petebam Regiae:

Auaro in Orco mille glomerant agmina,

Obliuioso perluenda flumine,

Ne terreis abhorreant ab artubus.

≤line=955≥ Plutonis aula vix erit turbae capax.

IV. Errent apertis illa passim vallibus,

Aliâs dabo opportuniora tempora.

Nunc vade agè celeres voca Fauonios,

Velocibusque curre pennis, & ducem

≤line=960≥ Troum moras Sidonia Carthagine

Lentas serentem, nec sibi fatis data

Regna aucupantem, audace lingua concute.

Non talis ille olim mibi pulcherrimae

Addictus est promissione Cypridis,

≤line=965≥ Ideoque bis surreptus incenso Danao:

Sed Marte qui foetam cruento & imperijs

Foueret Hesperiam, Italosque proderet

Reges, ab alto Dardano inuictum genus.

Terrisque sub iugum coactis omnibus,

≤line=970≥ Impleret ambas legibus Phoebi domos.

Si tanta non trahit supinum gloria,

Nec proprijs molitur ipse laudibus

Laborem, at Ascanio inuidere desinat

≤page=51≥

Arces, Pater, res foeda, iniquus Romuleas.

≤line=975≥ Quid versat? aut qua spe moratur hostica

In gente? et Ausonios nepotes negligit?

Nec arua lentus respicit Lauinia?

Haec summa mandati: repentè nauiget.

Hîc esto nostrae nuncius sententiae.

≤line=980≥ MER. Tuo Pater viam iussu vorauero,

Et re peracta Ditis aulae seruiam.

## 17. Scena IIII.

Carmen iambicum trimetrum.

MERCVRIVS.

Emissus ex Olympiae regno domus,

Tandem potior optata arena. nunc volo,

Ne quis mei sit nescius mortalium,

≤line=985≥ Meum referre nomen atque numina.

Ego ille sum ter maximus Deus, Ioue

Ter maximo satus, Deûm internuncius.

Non vlla pars mundi meam non sentit opem.

Mercator in terris lucellum exerceo,

≤line=990≥ Tutela vestris prima mercimoniis:

Illisque prouehens abundè commoda,

Qui me vafri ritu colunt sacerrimo,

His nempè, quorum lingua venalis fibras

In publicis fatigat vdas pulpitis,

≤line=995≥ Argenteos his aureosque in cistulas

Immitto nummos, picta dono stragula,

Et plumeos tegmenta Cygni lectulos,

Et sericas vestes, & ostro fulgidas,

Et byssinas pallas, manuque cantharos

≤line=1000≥ Sculptoris auratos recens doctissima.

Et vt minuto plura claudam verbulo,

≤folio=Diiij≥

≤page=52≥

Omnes beatos reddo gaza Euphratide,

Quos atterit domi ad lucernam Practica.

Hoc munus in terris gero. sed inferis

≤line=1005≥ Non sum minori ad arduas res vsui.

Si quis rotae fauillulas Titaniae

Furatus, est duro alligandus Caucaso:

Si danda sint humeris onustis pondera,

Vel puniendus arida siti, & fame:

≤line=1010≥ Seu membra sint cantho implicanda multiplici:

Seu colla pertusis grauanda doliis:

Tum rore si tingenda Lethaeo cohors,

Lapsura denuò in caduca corpora:

Meis recumbit omne onus ceruicibus,

≤line=1015≥ Ad me venitur, solus exequor omnia,

Potente virga fretus, & talaribus.

Quôd si meo diu careret officio

Dis ater, Aula pelleretur propria,

Pallentum ab vmbrarum coactis copiis:

≤line=1020≥ Haec me vident obire munia inferi.

At maximas Olympiis res in plagis

Ago, fertiles decore, laude, gloria,

Legatus, & ter maximi proles Iouis.

Iamque adeò terras illius iussu peto:

≤line=1025≥ Nam serium, graue, maximum mihi dedit

Ad Dardanae negotium gentis Ducem,

Qui caecus, & sortis futurae incogitans,

Oracla prorsum despicit fatalia,

Vxorius, mollem fouens Cupidinem.

≤line=1030≥ Non dico plura, nam vetarunt omnia

Arcana promulgare Dij mortalibus.

Tantum addo, si quid ramus hic, & aurea

Chelys potest, melosque Pegascium,

≤page=53≥

Sic arrigam Aeneae sepulta pectora,

≤line=1035≥ Vt fata bis mille anteponat foeminis,

Nec crastinum securus vsque sit diem,

Quin impiger animo sequatur arduo,

In mille trudentes Deos pericula.

Haec omnibus communicare visum erat,

≤line=1040≥ Vt esse vos intelligatis maximae

Cyllenio curae: & futuros arbitror,

Qui numini statuam auream locent meo,

Quòd me dedi humanis videndum luminibus.

Nunc clanculum Tyriam subibo Regiam,

≤line=1045≥ Virumque duris increpabo faucibus,

Qui commodè conclaue solus abditum

Intrauit, ex venatione sordidos

Mutans amictus, cum politioribus.

Vos interim valete, pactionibus

≤line=1050≥ Studete mutuis, coemite exotica,

Mutate merces, vniones Indicos

Conuehite pinu, congerite numismata,

Vestris ego aspirauero laboribus.

**CHORVS.**

Nulla vis tanta est animi furentis,

≤line=1055≥ Nulla tam res est violenta, quam non

Dia facundae superare possit

Gratia linguae.

Fecit haec tristi reducem te ab Orco

Acer Antoni, peperitque vitam,

≤line=1060≥ Dum tuos fatum tibi molientes

Terruit hostes.

Terruit strictis auidè ruentem

In tuum sicis iugulum cohortem,

≤page=54≥

Et dedit frenos rabidis cruentae

≤line=1065≥ Faucibus irae.

Hac per incultas homines eremos

Contrahens, instar pecudum vagantes,

Finxit interpres meliore Diuûm

Callidus vsu.

≤line=1070≥ Haec inaudaces aninos ahenum

Trudit in densae cuneum phalangis,

Et docet flocci pauidas Auernum

Pendere mentes.

Sic in excelsos coiere plectris

≤line=1075≥ Saxa Dircaeis agitata muros:

Thrax apros Vates, stupidasque duxit

Carmine syluas.

Fibra dum linguae melos affluentis

Fundit, amittunt superata vires,

≤line=1080≥ Cantus, vnguentum, thyasi, puellae,

Cypridis arma.



## 19. Actus. IIII. Scena. I.

Carmen iambicum trimetrum.

FAMA.

IO secundis vento & amne nauigo.

Huc conuolate, qui theatrum, qui caueam,

Lenti insidetis, aut tepentes cochleae

≤line=1085≥ Premitis focos: hem quam gradu testudineo

Reptatis: ô ignaua turba, degener!

At nuper à me non sepultis nuncium

Hausistis auribus: an tubam requiritis?

Age, sentio, pulmonis atteram sinum.[^11]

≤line=1090≥ Hem laudo, nunc astate rectis auribus.

≤page=55≥

Vix Regiae fastigium conscenderam,

Reuersa Getulis ab aruis, ecce nouum

Pulcherrimumque facinus his inspexi oculis.

Cyllenium vidi incitatis passibus,

≤line=1095≥ Qualis per arua Armenia tigris aestuat,

Intrare per Xysti virentis vndique

Viam bicornem, donec Apodyterio

Potitus, Aenean amictus murice

Ardente tinctos induentem repperit.

≤line=1100≥ Hunc ore adortus corripuit asperrimo,

Sermonis vsus plurimis ambagibus.

Longum est referre, sed rei summam sequar.

Tu nunc domos Carthagini & turres struis,

Multoque fundamenta sumptu, vxorius,

≤line=1105≥ Oblite regni (prò nefas) tui, locas.

Me Iuppiter, qui torquet omnia numine,

Demisit ex Olympia tibi domo,

Et vult suo haec mandata reddam nomine.

Quid apparas? qua spe otium in Maurusio

≤line=1110≥ Regno teris? quin arripis fatalia?

An sunt tibi ludibrio nutus Deûm?

Si nulla rerum exuscitat te gloria,

Partumque displicet decus laboribus:

At Iulij spem haeredis Ascanium sua

≤line=1115≥ Ne laude, quam astris terminabit, exuas:

Debentur illi sceptra nobilis Hesperiae,

Illum polo Romana tellus asseret.

Quin ergo rumpis putidos Cupidinis

Nexus? & hinc Oenotriam lecta facili,

≤line=1120≥ Opima regna, classe terram nauigas?

Sic fatus, auris miscuit se Mercurius.

At ille tanto obmutuit monstro, & monitu,

≤page=56≥

Attonitus occultè Phryges socios vocat,

Taciti cauas aptent carinas, imperat,

≤line=1125≥ Sociosque contrahant in vnum ad littora,

Classem instruant, & bellicis & nauticis

Armis, & ore comprimant, quae causa sit

Rebus nouandis, se facillima affore

Occasione, quando Dido nesciat,

≤line=1130≥ Tantosque dissipari amores non putet.

Hoc cùm meos spectaculum oculos pasceret,

Mibi pectus artem facere coepit ludicram.

Non temperaui, quin foras emergerem,

Raptura sub dium, in remotis angulis,

≤line=1135≥ Consilia vafro agitata Laomedontiadae.

Nunc restat vt regina fraudis certior

Reddatur huius, & dolos intelligat.

Huic pectus oestro percitum vesaniae

Dabo, vt cruentas exigat Phryx perfidus

≤line=1140≥ Poenas, nec integras opes hinc auferat.

Ehò quid hoc? crepitant fores: atat foras

Se perfida ipse cum cohorte proripit.

Perij, nisi pedibus peperero perfugium.

## 20. Scena. II.

lambicum trimetrum mistum dimetro.

AENEAS. SOCII.

NVnc gerite vos ad imperata strenuos,

≤line=1145≥ Nec culmen à iussu meo discedite,

Ne, si fugam gens credula hanc praesentiat,

Cogamur infestis subire vmbonibus

Signisque iniquo Marte dura praelia.

Aduersa letho perderent nos omnia:

≤line=1150≥ Perplexa lustra, difficultas montium,

≤page=57≥

Nemorumque tractus implicati ambagibus.

Peritia tuti locorum Punici,

Nos facilè praecipites in exitium trahant.

Subtilibus tractanda res est. astutiis.

≤line=1155≥ Ergo suis remos virentes frondibus

Infabricata congregate robora,

Et alligent classem rudentes exigui,

Et nostra quicquid occulat molimina.

SO. Alacres tuo paremus ô Rex imperio.

≤line=1160≥ Te per charybdes aestuosas, per vadum

Plutoniae stygos scatens incendio,

Te montium praerupta per cacumina,

Per Caucasum, per saxa, per Symphlegades

Sequimur ouantes, claustra te duce aeneis

≤line=1165≥ Rumpamus Orci postibus teterrima.

AEN. Longas nimis loquendo nectimus moras.

Iam nunc bonis auibus adite littora.

Hei quanta moles ingruit capiti meo.

Dij quantus incumbit labos miserrimo.

≤line=1170≥ Quod rebus bis exordium infoelix statuam?

An deseram dulcissimos Sidoniae

Crudelis amplexus? leuique perdita

Euro volent, quae praestitit mihi officia?

O me ferum, ingratumque, & Orci pabulum,

≤line=1175≥ O Hercinia crudeliorem tigride!

Si quae me, Auerni vindicans de faucibus,

Opibus egenum iuuit, auxit, & sui

In parte regni collocauit immeritum,

Ingratus hanc meos amores deseram.

≤line=1180≥ Quò raperis Aenea? quid hac te mollitie

Ignaue vincis, quem tot antè praeliis

Adorta gens Pelasga, nunquam perpulit

≤page=58≥

Armis doloque praepotens, succumbere?

Quem Xanthus aspexit cruentis caedibus

≤line=1185≥ Sexcenta sternentem virorum corpora?O Dij date veniam:
impetus lapsum dedit.

Iamiam sequor, quò vestra fata iusserint,

Seu me vocetis saxa per Scyronia,

Seu vasta quae atterunt fluenta Cyaneas.

≤line=1190≥ Oho, quis auribus ingruit strepitus meis?

En, exilit trux ipsa vultu turbido,

Qualis famelica monte sub Gangetico

Pingues iuuencos Tigris inter aestuat.

## 21. Scena. III.

lambicum Trimetrum.

DIDO, AENEAS, BARCE nutrix.

PErij, occidi, aures pepulit infaustus meas

≤line=1195≥ Hymenaeus, in meos Erinnys incidit

Thoros, amicta virulentis anguibus,

Raptasque sponda sanguine extinxit faces.

Cuniculis fugam parat clandestinis

Ingratus Aeneas, dolosus, perfidus,

≤line=1200≥ Crudelis, Hydro versipellis crudior.

AE. Quam non manent operta quae velis tegi.

Hei, malê metuo, quis huic rei sit exitus.

DI. Vix hoc mihi tantum capit fidem nefas.

Haec faciat Aeneas? dolo contenderet

≤line=1205≥ Quas tradidi ipsi me relictam sedibus

Deserere? durus merita contemnit mea?

O pectus efferum, ô scelus atrocissimum,

Caput ô nefandum, ô somnolenta numina:

Num cura vos mortalium rerum tenet?

≤line=1210≥ Incerta, mente capta, vecors auferor

≤page=59≥

Partes in omnes, vnde vindicem scelus?

Hem via reperta est, morte praeuertam nefas.

Tuos libens Sichaee manes subsequor.

BA. Ne tam proteruus incubet menti furor,

≤line=1215≥ Alumna, siste adeò feroces impetus:

Contemne famam: fama vanis pascitur.

Quin Dardani tentemus antè pectora,

Exhauriamus ipsius sententiam.

Ah cur inani te furore conficis?

≤line=1220≥ DI. Paremus altrix. Iam pede hinc rapido ferar

Per singulos vicos, per omne compitum,

Seu montium syluosa per cacumina,

Siue in maritimis per antra rupibus,

Donec loquendi cum viro sit copia.

≤line=1225≥ Errare nil pudet popello fabulam.

At tu, pedem sub tecta velocem rape,

Et huc mihi propera sororem sistere.

AE. En fertur, vt Deo acta Thyas Entheo,

Incensa flammiuomo sinu stant lumina.

≤line=1230≥ Stat animus iratam aggredi prece supplice.

Atque ecce viso me exilit, trepidat, furit,

Prae se odia fert, vultu emicat truci dolor.

DI. Hoc illud Aenea fuit, quod haeseras

In exuendis lentior venaticis?

≤line=1235≥ Hoc illud Aenea fuit? me fraude petis?

Adeó ne te durum, ferocem, perfidum,

Vt his fuga tentes vafer clandestina

Exire terris? nec tenet te dextera

Quandam data, nec amor, nec amplexus mei,

≤line=1240≥ Quos non semel reddo tuis ceruicibus,

Vndante foetos te arbitrio dulcedine,

Arcana dum perlustrat orbis Cynthia?

Nec te nefando vertat incepto tua

≤page=60≥

Elisa, tristi deuoranda funere?

≤line=1245≥ Quin quoque citata nauigare per freta

Moliris hyberno luuenci sydere,

Ponti cauante turgidos Borea sinus:

Nec te graues Atlantidum terrent minae,

Nec hispida nimbosus Orion coma.

≤line=1250≥ O effere, vrsa saeuior Libystide,

O Herciniis crudelior bisontibus,

Quid si petenda aliena terra non foret?

Domusque Dardanae manerent Pergama?

Hoc Troia coelo quaereretur classibus?

≤line=1255≥ Per has precor lachrymas, tuamque dexteram,

Per coepta, culcitrae iugalis foedera,

Per dulce si quid accidit tibi meum,

Istam mihi mentem benignus exue,

Miserere, redde supplici (potes) vicem.

≤line=1260≥ Te propter oderunt tyranni, connubium

Gaza ambientes hîc meum Gangetide.

Te propter infensi fremunt Sidonij,

Libycaque gens exercet in me odia ferox:

Tibi cessit vrbs, domus, penates, Regia,

≤line=1265≥ Res vniuersa, Principes Maurusij,

Et qui redire nescit extinctus pudor.

Hac dote nupsi, redde fugiens omnia.

AE. Ego, quae potes referre fando plurima,

Regina nunquam te negabo promeritam:

≤line=1270≥ Donec meis errabit in venis cruor,

Donec Bootes in polo versabitur,

Siculumque concitabitur salum aestibus,

Segetem negabit vnda maturam Ionij,

Sequetur Auroram dies, Phoebe diem,

≤line=1275≥ Non vlla me tui capiet obliuio.

≤page=61≥

Non vlla me tui capiet obliuio.

Euripus vndas antè limosis piger

Compescet in paludibus teterrimas,

Cerui leues carpent in aethere gramina,

Quàm dulcis animo Elisa labatur meo.

≤line=1280≥ Nunc fas mihi sit pauca pro re dicere.

Nec hanc tibi (ne finge) speraui fugam

Celare furto, nec pacisci coniugio

Vnquam mihi thalamos fuit sententia.

Amota prorsus haec valeat opinio,

≤line=1285≥ In foedus hoc Dij me vetant descendere.

Si fata me permitterent mihi viuere,

Meisque vitam temperarent auspiciis

Primum colerem dulces meorum relliquias,

Et Ilij coelo ruinas tollerem,

≤line=1290≥ Patrijsque victos redderem penatibus,

Idamque supra cernerentur Pergama

Demersa nunc (ô fata) in alto puluere,

Arx rursus auratìs superba turribus

Priami, domusque patris extaret mei.

≤line=1295≥ Sed nunc Apollo sortibus regnum iubet

Oenotrium durissimis capessere.

Haec patria est, hic est amor. si te Tyriam

Aspectus altae detinet Carthaginis,

Libycaque in vrbe sumptuosa moenia:

≤line=1300≥ Quae tanta nos est inuidia consistere

Terra, trahentibus Dijs, in Ausonia?

Et regna nos peregrina fas est quaerere.

Me patris Anchisae quieti traditum,

Quoties Olympus mole fulget ignea,

≤line=1305≥ Hortatur in somnis imago turbida:

Instigat Ascanius caput charum, Hesperiae

≤page=62≥

Quem fraudo terris inclytae fatalibus.

Nunc quoque Deûm legatus imperio louis

Mandata veloces per auras detulit:

(Vtrunque testor) ipse aperto in limine

≤line=1310≥ Intrare muros conspicatus: horrui

Dei increpantis hauriens vocem auribus.

Ergo querelis parce nos incendere

Regina tantis, sponte non sequor Italiam.

DI. Nec Diua te genuit parens, ò perfide,

≤line=1315≥ Nec est, tibi generis origo Dardanus:

Sed. inhospitalis Caucasi vel Ismari

Asperrimis ortum trahis de cautibus:

Gangeticae pauere lacte tigrides

In excanato rupis exesae alueo.

≤line=1320≥ Nam signa quid doloris altius premam?

Num fletus hic tenue meus suspirium

Expressit aeneo tibi de pectore?

Num lachrymas victus dedisti, foeminae

Misertus, ex tuo dolentis vulnere?

≤line=1325≥ O dura fibra! durior Marpesio

Saxo. o caput in flagrante dignum Tartaro

Pertusa Belidum replere dolia!

Reuoluat animus, destitutum littore

Tenuisse nostro tuta portu conditum,

≤line=1330≥ Sociosque ab Orco liberos, & funere

Mersos acerbo, cum carinis redditos,

Tyriasque opes, & sceptra regni kradita.

At nunc Apollo leuis augur, nunc Lycia

Sortes, Delumque nunc per auras nuncius,

≤line=1335≥ Ioue imperante, iussa perfert horrida.

Heuheu, feror succensa cane Plutonia.

Ea cura tranquillos Deorum scilicet

≤page=63≥

Coquit animos. nec te tenere, nec tui

Sermonis est nodos labor refellere.

≤line=1340≥ I, sequere Italiam, dum furentibus mare

Aquilonibus foetum cauos mugitibus

Iactat sonoris vortices ad sydera.

I, pete per vndas Regna ventis concitas.

Te spero, si quid aequa possunt numina,

≤line=1345≥ Mediis inerrantem. Caphareos scopulis,

Vndantibus poenas daturum suppliciis.

Te saepè Didus occupatum nomine,

Exempta viuis persequar, face terribili,

Per saxa, per scopulos, per acroceraunia,

≤line=1350≥ Omnibus adero locis, cruento turbida

Vultu vmbra, tu poenas lues, ò improbe.

Et Fama manes haec ad imos nuncia

Mihi deferet, tristique tandem pernitie,

Si quid valent Auerna, te pessundabo.

≤line=1355≥ AE. Compesce mentis adeò furialem impetum.

Non his loco fatum querelis dimoues.

Tuis velim precibus libenter, sed vetant

Parêre fata. fata quis peruerterit?

DI. O religionis oblitam fuco sitim.

≤line=1360≥ AE. Ter maximum Iouem, Deosque caeteros,

Quos terra, quos pontus, vel Orcus sustinet,

Regina testor, ille trudat. fulmine

Caput hoc sub vmbras, nisi coactus littore

Cedam tuo, malimque tecum, perpetuos

≤line=1365≥ Manere in annos liberali conugio.

Sed quid moras sermone inani ducimus?

Forsan meo capiti trisulca brachijs

Titanes excudunt ahenis fulmina,

Ad iussa tam lenti Deorum. ergo vale,

≤folio=Eij≥

≤page=64≥

≤line=1370≥ Tuisque semper haereat praecordiis

Nunquam tui Aeneas futurus immemor.

DI. Sic te meum lumen, meum solatium,

Deserta postremum videbo? quin potius

Subsiste, donec iter falerni prosperum

≤line=1375≥ Haustu precer bonoque tendas omine.

Heus, quò ruis? resiste, & amplexus liceat

Dare vltimos: extrema iam moribunda precor:

Ne si qua profluens dolor meus aedidit,

Verba haereant animo, sed hunc melior subeat

≤line=1380≥ Memoria nostri, oblitterentur quae rabies

Expreßit irae, nimius effudit dolor.

AE. Animo expuli omnia, & precor menti imperes,

Placidisque fraenis aestuantem dirigas,

Tibique amica semper astra fulgeant.

≤line=1385≥ DI. Discessit. ô dolor! ô ferina pectora!

Quem nec colubri territent Erinnyos,

Quem nulla dirarum mouet rerum facies,

Nec vlla consuetudo mulcet Cypridis:

Montes quis hybernos Alanus incolens,

≤line=1390≥ Quis Heniochus habitans sub antris Caucasi,

Vel quis Procrustes tale perpetret nefas?

O Iuppiter, qui lenis hoc spectas scelus!

O Diua Iuno, cuius auream sacra

Statuam sub aede collocârim numini,

≤line=1395≥ Et pinguibus circum hostibus altaria

Fumant, vbi haeres somnolenta, vana, pigra:

Heu feror Erinnyos subacta spiculis,

Tenebrae oboriuntur, aegra genua succidunt,

Animo malè est, heu nocte opaca deuoror

≤page=65≥

## 22. Scena. IIII.

Iambicum trimetrum.

ANNA. DIDO. BARCE.

≤line=1400≥ QVid clamor ille, tantaque eiulatio?

Atat (malum) collapsa humi iacet soror.

Fuge. Barce, acetum perfer huc in vrnula,

Mero liquoribusque mistum lympidis:

Riganda erit, defecta viribus tacet.

≤line=1405≥ O pars meae vitae altera, ò soror vnica,

Meis leuamen vnicum doloribus:

Cur tam imbecillo aduersa sustines animo,

Quae prospero redire fato nil prohibet?

Quid stulta teque meque in exitium trahis?

≤line=1410≥ Quin me mihi tibique te reddis misera?

Recipe animum, res non stat extremo in loco.

Hinc hinc medelam, vulnus vnde habes, pete.

Tibi vna vulnus & feret opem dextera.

DI. Quod blandiendo dulce nutriui, malo

≤line=1415≥ Obluctor incassum, Phryges tota trepidi

Properant in acta, inuitat auras carbasus,

Nautaeque fixerunt coronas puppibus.

Iam nunc tenens ora amputabitur rates.

Te praeter vnam nulla spes restat mihi.

≤line=1420≥ Ergo sororem extrema ope oro subleua.

Te maximè colebat ille perfidus,

Etiam ausus arcanos tibi committere

Sensus, viri opportuna fandi tempora

Aditusque molles, sola noras. I soror

≤line=1425≥ Hostique supplicem superbo dexteram

Tende, auribusque grata verba nectito.

Non me Argolica gens Troicas excindere

≤folio=Eiij≥

≤page=66≥

Cum gente opes iurans in Aulide asseclam

Habuit, nec à me classe subuentum Danais,

≤line=1430≥ Nec patris Anchisae reuulsi sunt cineres,

Cur ad meas duram preces aurem obstruit?

Quò ruit? id extremum ferat amans muneris,

Ventos secundos, & fugam expectet facilem.

Non iam precor malè pacta lecti foedera,

≤line=1435≥ Nec vt opulentis exuatur Hesperiae

Regnis, petat terras sibi fato datas:

Modò det meo angustum furori temporis

Spatium, moramque, donec hac exercita

Fortuna, ad hos reddar dolores callida.

≤line=1440≥ AN. Paulisper ergo animum labantem sustine.

Meus labor erit aggredi fortem virum,

Pectusque blanditus mouere ferreum.

Illum tibi dicto reducam celerius.

DI. Tu fida nutrix, his comes moeroribus,

≤line=1445≥ Hinc ad meum conclaue festina gradum,

Et fixa quae laquearibus pendent thalamo

Viri arma & exuuias cruenta perfidi,

Lectumque, quo perij, iugalem diripe,

Et in Sichaei colloca sacellulo

≤line=1450≥ Tristes ad aras, & fer vrceis merum,

Ornenturarae: tristia facra molior.

Artes in Haemonias Cupido perpulit.

Stat experiri, fata quae voluant mihi.

BA. Curabo quae mandas Alumna sedulo.

**CHORVS.**

≤line=1455≥ Nulla tam diros pecus in furores

Vertitur, quàm cùm thalamis amore

lura polluto temerata coniunx

Foemina sentit.

≤page=67≥

Irritus matres Amor in cruento

≤line=1460≥ Imbre natorum maculare palmas,

Et viros Orco magica litare

Impulit arte.

Sic Gigantaeo madida cruore

Tectus Alcides perijt lacerna,

≤line=1465≥ Sic onus ramos paritura Phyllis.

Triste pependit.

Caecus, & sanae est rationis expers,

Actus irarum stimulis Cupido,

Nil habet pensi, ruit in profundos

≤line=1470≥ Obuius enses.

## 24. Actus. V. Scena .I.

Carmen iambicum trimetrum.

BARCE. DIDO.

PAuet animus mihi, pectus occupat tremor:

Extrema pernities àdest, quae Regiam

Demerget hanc moerore, perdet, opprimet.

Immane, quanto nutriatur fomite

≤line=1475≥ Dolor, excitat se, vinique praeteritam nouat.

Olim furentem vidimus, dum vulnifico

Chalibe ad sacras Sichaeus aras obrutus,

In fata Pyginalionis odio concidit.

Tunc astra cum Diis vocans crudelia,

≤line=1480≥ Magno veneni comparato pondere,

Magica struebat arte germano exitium,

Et perdidisset, ni coacta per mare

Pinu salutem repperisset Cypria.

≤page=68≥

Sed maius hoc incensa, maius apparat

≤line=1485≥ Elisa monstrum: nanque templi vt limina

Superarât, aris ecce, quas ornaueram,

Iniecit ensem, cum relictis exuuiis,

Locumque sertis occupauit floreis,

Circum ter Aeneae trahens altaria

≤line=1490≥ Vlulabat effigiem, ore ter centum Deos,

Erebum, chaosque Hecatenque tergeminam tonans.

Laticesque Auerni frondibus fictos tremula

Cupressinis spargit, nigrique gramina

Cum lacte succi, falcibusque aheneis

≤line=1495≥ Adiungit herbas nocte messas ad radios

Argenteae sera micantes Cynthiae:

Nec frons equo reuulsa nascenti deest,

Et quae referre est difficillimum omnia.

Dehinc mola redolente iuxta altaria

≤line=1500≥ In veste discincta, alterum vinclo pedem

Exuta stat, tum si quod esset foedifragos

Curans amantes numen, in Phrygium caput

Iustum, suique memor precatur vulneris.

Tandem merum fundens supinata manu,

≤line=1505≥ Rimatur intestina palpitantia.

Hîc triste portentum furentem terruit,

(Referens tremisco) in igne mutato latices

Fluxere Baccho redditi obscoenus cruor,

Et fleuit effigies Sichaei eburnea,

≤line=1510≥ Terque ore clamans dixit, huc Elisa veni.

Ibi illitam tyrij veneno muricis

Pallam suo rumpebat à sinu mediam,

Plectens capillos vnguibusque genas lacerans,

Errabat vlulans, dira circum altaria,

≤line=1515≥ Vt Bacchicis Mimallon exultat stimulis.

≤page=69≥

Ego non ferens spectaculum, exilij foras.

Necdum pauoris impetus deferbuit.

Eho intonat, fani vacillant limina.

DI. Sequor Sichaee quondam debita

≤line=1520≥ Coniunx tibi, iamiam sequor, non est mora,

Exuta sum tamen (heu) pudore tardior.

BAR. Atat mihi strepitus ad aures aduolat.

Ipsa exilit humeros onusta stragulis,

Exaestuans en occupat totam pauor.

## 25. Scena. II.

lambicum trimetrum mistum anapaestico.

DIDO. BARCE.

≤line=1525≥ PRô Iuppiter, quem lenta ducent supplicia \[\<Iuppirer\]

Tandem exitum? quin me trisulco fulmine

In antra opaca Tartari diuerberas?

Quin me mihi dolore cassam surripis?

O Diue Pluto, vera si Proserpinae

≤line=1530≥ Fama est, amanti opem fer, & Diras mihi

Immitte, rumpat Atropos mea vellera:

Sic sic medelam vulneri dabis meo.

Vel tu profundi magne dominator sali,

Effunde monstra, quae vorent Didus caput:

≤line=1535≥ Lenimen hoc fuerit mihi dulcissimum.

Nusquam fides, nulla mouent diuos preces,

An triste adeò exortus Elisae temperat

Astrum, vt necem voto rogans non consequar?

Ergo hoc solum foecunda quo surgit Ceres,

≤line=1540≥ Aurora dum radios recludet crastina,

Premam? ore dulces pestilente auras traham?

Ego flore Bacchi saturer? aut vllo fruar

Almae parentis munere? aut his auribus

≤page=70≥

Mei nefandis audiam nomen viri,

≤line=1545≥ Cuius fidem thalami, face illicita fruens,

Periura, contumax, proterua, adultera,

Petulans, salax, leuitate fraudaui mea?

Non sic. terendus limes est alius mihi,

Vis est paranda: fata ferro cesserint.

≤line=1550≥ BA. Vix triste adeò oculi ferunt spectaculum,

Horresco adire, donec hoc aestu furit.

DI. O Phoebe lucis author, ò vitae dator,

Qui cuncta vectus aureis lustras equis,

Has sub tuos efferre vultus exuuias

≤line=1555≥ Placuit, Phrygis monumenta detestabili

Crudelioris Atreo: nunc antequam

Nocturna ducat Hesperi fax lumina,

(Caeli aspicere conuexa taedet lucidi)

Auerte vultus, obrue tenebris diem:

≤line=1560≥ Sic aedita montis ferar praeceps specula,

Vel inter irruam rapaces Tigrides,

Semel cruentis lancinauda bestiis:

Dabunt opaca audaciam timidae loca.

En non mouent ex orbita preces Deum.

≤line=1565≥ Facili velim nolim ruina occumbere

Cogar, animamque extrahere molli cuspide.

O mi Sichaee, vbicunque poenarum arbiter

Astas mearum, non ego hoc foetum scelere

Cor expiari vlla satis poena arbitror

≤line=1570≥ Nec tam leui contenta morte concidam,

Volui subire mille poenas horrida

Districta pinu, diuidua gemina trabe,

Voto reluctantur vocata numina.

Nunc nunc tibi poenas & inferias dabo

≤line=1575≥ Cruore fuso, debitum tandem accipe.

≤page=71≥

BA. En prona humi prouoluitur, quin aggrediar.

Alumna, quid tantas rapis animo furias?

Quis te furore percitam instigat pauor?

≤line=1580≥ Quid haec sibi eiulatio super exuuias,

Planctusque proderunt super puluinulos?

DI. Hi sunt meae lasciuiae, eheu conscij,

In his pudor bono Sichaeo debitus

Extinctus est, meritò his super animam dabo.

≤line=1585≥ BA. O chara alumna, per capillos candidos

Supplex precor te, siste furibundum impetum.

DI. Lucem stat inuisam his manibus abrumpere.

BA. Heu regius quàm respuit fraenos tumor.

Post fata quid speres boni? DI. Virum sequar.

≤line=1590≥ BA. Aderit Phrygum dux. DI. Nempe Laomedontius.

BA. Donec soror recurrat, affectus doma.

DI. Recurrat? ecce tingit amne Sol equos:

Nihil impetrabit spes meae vitae vltima.

BA. Hem sentio, malè suspicatur ob moras.

≤line=1595≥ Iam nunc tibi germanam alumna huc sistere

Properabo, cum ductore gentis Dardanae.

DI. Sic chara me nutrix in auras restitues.

I, prospera contende littus alite.

Nunc castitatis vindicem est tempus manum

≤line=1600≥ Armare Dido, nullus est morae locus.

Nunc mente Taurum inhospitalem concipe.

Tandem aliquid aude sceleribus dignum tuis.

Quid segnis anime fluctuaris? quid stupes?

Periere cuncta, ius, pudor, decus, pietas.

≤line=1605≥ Quò te reseruas? quid dolorem protrahis?

Quin potius haec tormenta mucrone amputas?

Da fraena, laxatis habenis efflue,

Reclude ferrum, in intimas costas adige:

≤page=72≥

Effringe pectus, & scelere cor pullulans

≤line=1610≥ Euelle: sic tuus Sichaeus occidit.

O mors Cupidinei medela vulneris,

O mors pudoris irriti primum decus,

Expande placatos sinus, me sub tuas,

Extrema tu salus es, alas accipe.

≤line=1615≥ O exuuiae dulces olim, dum fata dabant,

Et tu nostris assuete lectule delitiis,

Nunc accipite hanc animam, meque his soluite curis.

Vixi, & cursum, quem dura mihi Fortuna dedit,

Exegi, & nunc tristis sub terras magna mei

≤line=1620≥ Ibit imago, quas triste chaos, vmbraeque colunt.

Altis inclusi praeclaram moenibus vrbem,

Vidi vrbe meos Getula florentes Tyrios:

Pro caede viri poenas soluit mihi Pygmalion.

Foelix, heuheu, nimium foelix, si Dardaniae

≤line=1625≥ Punica tantùm nunquam intrassent littora classes.

Sed perfidi moriemur haud vltae scelus?

Moriamur: hinc discat quid eluso Venere

Praestare adultera teneatur coniugi.

Sic sic iuuat sub ima mergi tartara.

## 26. Scena. III.

lambicum Trimetrum.

BARCE, ANNA, CHORVS Punicarum.

≤line=1630≥ QVid fers alumna? effare, quo res est loco?

AN. Spes nulla superest posse leniri virum,

Inhospitales mente scopulos induit,

Nullis mouetur fletibus, nullas, quidem

Tractabili capit aure voces ferreus.

≤line=1635≥ Voluuntur incassum aestuantes lachrymae,

Immota stat mens, ceu marinis obruta

≤page=73≥

Rupes aquarum non vacillat molibus.

CH. O fata dira, ò Dij, deaeque, prò dolor,

Regina letho, heuheu, perempta sternitur.

≤line=1640≥ AN. Quae vox (malum) lugubris aures impulit?

**CH. Tergo chalybs extat receptus pectore.**

BA. Famulae vlulant, vltrò citroque brachia

Iactant. AN. Atat germana media voluitur.

**CH. Eructat amnem vulnus ecce purpureum.**

≤line=1645≥ AN. Perij, sororem mors auara deuorat,

Lumen meum, decus, salutem, delitias:

Hoc illud o germana erat? sic fraude tua

Captam volebas me relictam viuere?

Hoc ista mihi parabat ablegatio?

≤line=1650≥ Prorsum occidi, ò superi inferique assistite,

Sacco meam spoliate mentem terreo,

Libet insequi specus ad vsque taenarios.

BA. Desiste sic foedare malas vnguibus.

AN. Heu quid querar deserta primùm? nescio.

≤line=1655≥ Comitemne spreuisti sororem funeris?

Me sub eadem fati vocasses foedera,

Idem dolor ferro tulisset tempore

Ambas eodem, nunc meis linguae phaleris

Te, prò nefas, huc impuli vesaniae, &

≤line=1660≥ Esse hospiti praedam coegi perfido.

CH. En halat extremum. AN. Legam ore, si super

Quis erret, halitus, date vndas, abluam,

Et vulnus exiccem cruentum linteo.

Tales tuos germana vultus intuor?

≤line=1665≥ Talesque feci? te peremi, te soror

Crudelis extinxi, patresque Sidonios,

Vrbemque totam, congerite saxa in caput hoc

Ciues nefastum, me sub vndas mergite,

≤page=74≥

Vel putidos in carceres abstrudite,

≤line=1670≥ Vitam siti fameque torta vt exigam.

Me pallidi fauces Auerni abscondite,

Rapite impiam, aeternis premite raptam malis.

Iamiam penuria, labore, pallidis

Morbis, metu, tristi senecta, vltricibus

≤line=1675≥ Curis, fame, pigro sopore, lurido

Letho, siti, gemino duello, squalidis

Serpentibus, myriade nigrarum canum,

Et omnibus foeta malis condar plaga.

Sequar sororem: pande Dis Erebi sinum.

**≤line=1680≥ CH. Regina, voces mitte cum planctu querulas:**

Non his tibi rediuiua fiet lachrymis.

Nulla cuique mobilis prece it dies:

Certo fluunt immota fata pondere:

Seruat sui decreta Clotho staminis:

≤line=1685≥ Quicquid genus mortale patimur, à superist

Descendit. indultum querelis est satis.

Nunc iusta tempus admonet persoluere.

AN. Ite ergo, taedas ilicemque findite,

Educite pyram, flamina ad auras subuolet.

≤line=1690≥ Ego ossa chara argentea plorans legam

In vrnula, placidoque condam sub tumulo,

Tranquilliore vt molliter sinu cubent.

At pallidae curae, fames, sitis, dolor,

Inauspicate Genie, morborum tremor.

≤line=1695≥ Macies, auara pestis, exilium, fuga,

Mecum ite, vobis vtar aeternum ducibus.

**FINIS.**

≤page=75≥

EPICEDION ILLVSTRISSIMI DOMINI D. Guilielmi Patris, Comitis Nassauiae.
&c. Ad Illustriss. Heroem ac Dominum D. Guilielmum filium, Auraicę
Principem. &c.

Authore Aulo Geraldo Dalantho Heusdano.

LVctificos cantus, & lamentabile carmen,

Quae colis Ansancti tristem sub vallibus Orcum,

Suffice Diua mihi cythara, per cuiue hiulco[^12]

Concentu pecten chordas cupressinus erret.

≤line=5≥ Sentio funestas hederis irrepere taxos.

Eia agè Diua veni, neque enim nunc more canendum

Assueto, nec Cyrrha placet, nec dia Caballi

Vnda, nec Aonij fontes, nec Phocidos amnes.

Ista iuuent alios, quorum fera bella, virique,

≤line=10≥ Aut mensae, aut teneri versu cantantur amores.

Dux mihi bellipotens Guilielmus ad aurea fato

Sydera, Nassauiae columen & gloria gentis,

Raptus, carmen erit: cuius venerabile nomen,

Famaque perpetuum surgens reuirescet in aeuum,

≤line=15≥ Nec delere virum poterit cariosa vetustas:

Tantus erat, tanque acer erat,tam fortibus actis

Nunquam lapsuros peperit sibi viuus honores.

Illius ergò, licet nullùm decus addere famae

Nostra Thalia queat, tamen hac est dulcè morari

≤line=20≥ Parte, quibus stimulos Heroum facta suburgent.

Si chelyn Odryfiam in pigrum deduxit Auernum

Eripienda auido Plutoni coniugis vmbra:

≤page=76≥

Quis me Pieriis vetet indulgere Camoenis,

Dum tanti extremam Herois deploro ruinam?

≤line=25≥ Non ego Parcarum leges inuertere conor,

Nec bellum cum Dite gero, sed numine claram

Canto animam dextro ad sublimia sydera raptam.

Tu mihi seu Belgas inter clarissime Princeps

(In quibus Hesperius rerum commisit habenas

≤line=30≥ Rex & Teutonici tibi munia tradidit orbis)

Ore rogas leges, & das mandata verendo,

Siue tui officij te Curia sentit egena,

Huc ades, & vacuam mentem paulisper ab illa

Rerum mole tenens, imple mea numine plectra:

≤line=35≥ Dum tibi cum Genio mores depingo parentis,

Quantaque ab illius manarint funere damna:

Cuius inexpleto sequeris vestigia nisu,

Sic, vt fama, animo, pietate, & moribus aeques:

Cuius vt excelsum nomen, sic exprimis ora,

≤line=40≥ Laudatamque refers, ceu viuo in marmore, formam.

Nec solùm luctus, verùm & solamina tanti

Carmina nostra dabunt & lenimenta doloris,

Quanquam tu planctus lamentaque tristia malis.

Noui quàm diro vellaris pectora morsu,

≤line=45≥ Quantaque inuidia superos, & tartara pulses,

Qui tibi crudeles charum eripuere parentem.

Sed modus est lachrymis, nec te lugere seuerus

Arceo, sed non est vulnus sub corde fouendum.

Ergo agè da gemitus modicos, cobibeque dolorem,

≤line=50≥ Et tecum Vates Heliconia turba fleamus.

Vnde prius coepti deducam carminis orsa?

Ingenij dotes, animique in membra vigentis

Imperiumne canam, & verae virtutis alumni?

An belli laudes, & relligionis honorem?

≤page=77≥

≤line=55≥ An priscos meritò iactantia stemmata Reges?

Ah nimis exiguae vires. nil flamine tanto

Mens valet, inferior lingua omnis, & omnia sordent.

Verba, animique perit tanto sub pondere lumen.

Heu, qui nunc mortis iaculo prostratus iniquae

≤line=60≥ Summe Ducum Guilielme iaces, vbi viuidus ille

Est vigor, atque animus grandi maturior auo?

Et mores docti placidam sibi dicere legem?

Atqe hilaris probitas, & frons tranquilla, nitorque

Certa luxuriem facilis constringere meta?

≤line=65≥ Heu, vbi dia Fides, iustique & cultur honesti,

Atque agiles artus, & non effoeta senectus?

Quò vigiles sensus, & digna euoluere magnas

Sobria corda vices, mentisque euanuit ardor?

Omnia in exiguas auras grauis intulit hora.

≤line=70≥ O quantum decus, infelix Germania, perdis!

Quàm sternax vestros in flores saeuijt Auster!

Plangite Pieridum sacrarum, plangite Mystae:

Vester honos cecidit, vester iacet actus humi flos.

Quo duce vestra stetit sors inconcussa, grauique

≤line=75≥ Tuta patrocinio, fatis iacet haustus iniquis.

Ille alios tantum Proceres excelluit vnus,

Quantum clara faces praecedit Luna miniores,

Aut matutinos premit aureus Hesperus ignes.

Vixit, & à duro, dum vixit, munere vitae

≤line=80≥ Cessauit nunquam: sedenim puerilibus annis

Excoluit dulces Musas, teneramque lepore

Imbuit Ausonio linguam: nihil esse potentes

Serum diuitias, & Lydae pondera Gazae,

Nil genus esse ratus, nisi mens exculta per artes

≤line=85≥ Esset laudatas: multùm diuersus ab istis

Vanis Principibus, qui stemmata praeter & amplas

≤page=78≥

Diuitias, nihil vltrà optant: seseque beatos

Esse putant titulis, & auito stirpis honore:

Queis animos addit ventosa licentia sceptri,

≤line=90≥ Et facit, vt sese, quòd strato epulentur in ostro,

Credant esse Deos: asini sub pelle leonis.

Nec (qui mos aliis) in primo flore iuuentae

Se corrumpendum Veneri, nec corpora laxis

Delitijs frangenda dedit, dapibusve, merove

≤line=95≥ Ebrius mdulsit, nec lege modoque carentem

Adsciuit cultum, vel serica pallia membris:

Non ipsi viuis digitos incendere gemmis.

Cura, nec auratum ceruici inducere torquem

Sed iuuenis calidos fraenare libidinis aestus

≤line=100≥ Doctus, in aduersos acri Marte obuius hostes

Iuit, & hoc aeui totum transegit in armis,

Iam tum curarum subiens asperrima belli.

Nunc vespertina tentoria perdere fraude

Tendens, nunc tutis iuga quaerere commoda castris,

≤line=105≥ Nunc metari agros, aliâs aperire malignas

Tot nemorum veprumque moras, auidamque supremi

Mentem implere Ducis: sic, vt iam barbara tellus

Horruerit iuuenem, & trepidarit in arma ruentem.

Adde, quòd & facili (quae nunc rarissima turba)

≤line=110≥ Vsus vestitu fuerit, minimeque superbo.

Non illi studium, peregrinani in corpora molem

Accersere fuit, patriosque extinguere mores.

Ah miseri, Indorum qui sese germine comunt,

Et Cilicum messes, Arabumque inducere molles

≤line=115≥ Gaudent lautitias, & luxuriantis Eoi

Raris articulos gemmis vincire micantes,

Huic defensuro (qui mos Germanicus) vdum

Tegmine velari (res mascida) frigus & imbres

≤page=79≥

Consuetudo fuit, tenerisque relinquere vanum

≤line=120≥ Cultum & delitias, atque ornamenta puellis.

Hoc est officium perfecti Principis, haec sunt

Facta immortalem fato sortita triumphum.

Ille modus vitae priscis Heroibus aequae.

Exere semirutos Nassauia puluere vultus,

≤line=125≥ Purpureasque rosas afflato monte sepulti

Pone super tumulos, & sic insculpe sepulchro:

Hîc, quo Munychiae nihil excellentius arces,[^13]

Obrutus est Princeps, Spartéve animosa creauit.

Relligionis honos, virtutum exemplar abundans.

≤line=130≥ Si tu antiqua genus, famaquo obscura iaceres,

Nobilitatis inops, illo duce clara probares

Stemmata maiorum te à sanguine ducere Regum,

Non illo melior quisquam, vel ludere disco,

Vel certare hasta, vel equos inflectere gyro,

≤line=135≥ Cingere vel trepida dubios indagine saltus.

Nec minus illius tulerant in pectora sedem,

Blandus honos, hilarisque (tamem cum pondere) virtus.

Gonstat funestas inuitum audisse cathenas,

Indulsisse aliis, nec qua iubet alta potestas.

≤line=140≥ Isse, sed armatas solitum sibi demere vires:

Sic tamen, vt prauos in primo sisteret atrox

Limine conatus, animosque infanda parantes.

Quid multis? dicas Charites nutriisse puellum,

Et pulchrum viridi iuuenem docuisse subantro.

≤line=145≥ Tandem bis septem lustris inclusa senectus,

Quaeque aetas placidae debetur sera quieti,

Et vitae sine nube tenor maturrimus tuit.

At nec pigra quies illi, aut ignauta veterni

(Quae plerunque solent esse insidiosa senectae)

≤line=150≥ Somnia, vitales, aut Bacchi amor, abstulit auras.

≤folio=Fij≥

≤page=80≥

Par vigor est membris, animoque ad fortia promptae

Sufficiant vires, atque hinc exclusa voluptas,

Exiguaeque dapes, & nunquam offensa profundo

Cura mero, atque fames epulis exempta diurnis.

≤line=155≥ Ah pereant, quos nosse iuuat, quid Phasidos alet

Strymoniis distet gruibus, vel plura quis anser

Exta ferat, qua sit murex suauissimus alga.

Nostro delitias insuetaque fercula syluis

Ludus erat rapere, & venando absumere tempus.

≤line=160≥ Ceu quondam assuetus syluis, domitorque ferarum

Hyppolitus, solet in saltus comitante Molosso

Irruere, & fera praedum sub nocte referre.

Vix matutinus quinta vnquam Phosphoros hora

Roranti fulgebat equo, quin strata cubilis

≤line=165≥ Desereret tantus Princeps, ceu vilis Agaso,

Cui rugosa fames est depellenda labore.

O animum ingentem, ô vera virtute refertum.

Heu durum fati absorbentis cuncta tenorem.

Quid pietas? quid casta fides? quid numina prosunt

≤line=170≥ Culta Deùm? furuae (en) tantùm nunc vndique lethi

Vallauere plagae magnatem, & tradidit Orco

Mors inimica virum, cuius veneranda tacente

Facta situ nunquam, dum current astra, prementur:

Cuius in excelsis humeris tutela sacrorum

≤line=175≥ Sedit, relligioque stetit, ceu fulta Colosso.

Quo duce florebant hilares, dum fata sinebant,

Vrbes, castra, tribus, horti, collegia, ciues:

Quae nunc aegra sui domini, confessa dolorem,

Interitu, lugent, & alunt in pectore morbum.

≤line=180≥ Praecipuè infoelix altrix Nassauia regum

Aula, infecta situ, longum suspiria ducit,

Et vultus roseos pullo velamine tecta,

≤page=81≥

Vasta iacet, deserta iacet, iacet orba triumpho,

Quae modò culta fuit, multisque superbior vna,

≤line=185≥ Quam nec vicisset cultu Tirynthia quondam,

Nec cui famosas laudes aulaea dederunt.

Non adeò Vesuuinus apex, & flammea moles

Vicina indigenas trepidos perturbat in vrbe.

Nec verò mirum, si, quantum intelligat ipsa,

≤line=190≥ Perdiderit decus, & minui sua commoda norit.

Qui steriles potuit sic foecundare paludes,[^14]

Vt, quae nihil praeter dumos, loliumque ferebat,

Innumeros tellus modios implerit auena.

Cur non illius cunctis sit funus acerbum?

≤line=195≥ Hoc maius, quòd agri vires, geniumque malignum

Perspiciens, vitio cauta tulit arte medelam:

Sensit enim nil posse fimum, vel stercora putri

Iacta solo, nisi per cineres medicina daretur,

Et sic pinguedo venit foecunda paludi.

≤line=200≥ Flagrantesque adeò dedit igne ter octo caminos

Perpetuo famuli quos nocte dieque replerent,

Vnde essent cineres, massa importanda paludi.

Erectis fano statuis gens prisca foroque

Coeligenam fecit, qui mentis acumine quicquam

≤line=205≥ Vtile, vel magnum humanos retulisset in vsus.

Sic talit auratam cytharam Tegeaticus ales,

Currum Triptolemus, vitem Semeletus Euan:

Vsque adeóne parum est in multas cogere frugum

Myriades agros? cultamque effundere messem?

≤line=210≥ Inuitumque loci Genium superare colendo?

O aciem mentis diam, o monimenta sagacis

Ingenij, longa nunquum moritura senecta.

Sed quid in his Musae temerarius attero vires?

Non mihi si totum instillent Heliconides amnem,

≤folio=Fiij≥

≤page=82≥

≤line=215≥ Smyrnaque vocales & nectant Mantua lauros,

Carminibus tanti virtutes Principis aequem.

Iam rasura viro Thaumantis dira capillos

Instabat, raptrixque omnis trux Atropos aeui,

Heu digno Euboici transcendere pulueris annos.

≤line=220≥ Mygdonijque senis longaeuam excedere metam:

Ipse extrema tamen Parcis vrgentibus imo

Pectore complexus natos, circum vndique stantes,

Secretosque videns luctus, gemitusque suorum,

Intrepidè attonitos dictis solatur amicis.

≤line=225≥ Qualiter Alcyone implumes Trachinia pullos

Circuit amplectens, animamque in pignora fundit.

Praecipuè natos monet, hortaturque paterni

Exempli: iubet esse pios, cultuque sacrorum

Adsiduo vigiles, contemptoresque maligni

≤line=230≥ Liuoris, dubiasque animo perferre virili

Fortuna versante vices, & diuite cornu

Sydere sub dextro conferre impendia natis,

Musarumque probos Mystas extollere coelo.

Tandem extrema refert: ô qui me chare parentem

≤line=235≥ Nomine nate refers, seu te iam Belgica tellus

Munia tractantem, seu Gallicus aspicit orbis,

Viue, diuque vale, cultor pietatis, & aequi,

Virtutemque libens auidis amplectitor vlnis:

Hanc ex me disces, fortuna aliunde petenda est.

≤line=240≥ Da vigilantem operam, viridi te in nomine serues,

Quod non exiguo peperisti nuper honore:

Tam cùm puluerea bellorum in nube ruisti,

Tela rotans, magnaeque fluens sudoribus hastae:

Quàm dum consilio rerum es molitus habenas.

≤line=245≥ Hinc quoque vitali, procumbo libentius, aura

Cassus: vidi omni te dudum in flore nitentem,

≤page=83≥

Vidi altosque gradus, & culmen honoris adeptum.

Haec vitae mihi prima dies: tu limite coepto

Tende acer, Regesque sacros, Geniosque potentes

≤line=250≥ Irrequietus ama, teque assere Diuus Olympo.

Sed neque vexato lachrymis, nec vellito planctu

Corda, ab ne saeui fugientem patris in vmbram:

Linquo equidem viuos, at non in Tartara trudor,

Sed penetrabo pios manes, carpamque quietem

≤line=255≥ Elysiam, charos illic visurus amicos,

Diuinaque animas illustres sorte parentum.

Iamque vale, & longum serua genitoris amorem.

Sic ait, atque animam labentem expirat in auras.

Quid nunc immodicos Princeps fortißsime luctus

≤line=260≥ Corde foues? quin perculso de pectore vulnus

Eruis? & fato tristem solare ruinam?

Quaelibet orta suum repetunt ex ordine finem.

Omnibus vmbrosam durus quatit Aeacus vrnam.

Ille tuus viuis Pater, at saluo ordine, cessit,

≤line=265≥ Quòd non exiguae traduxit tempora vitae.

Et te flere vetat post diuulgata sepulchrum

Fama, inmortalem rapiens super astra coronam.

Non est plangendus, qui sic decesserit: ille

Quem sine fine gemis, foelix hominesque, Deosque,

≤line=270≥ Et dubios casus, caecae ludibria Diuae,

Euasit, fati multò liberrimus, & nunc

Accumbit sacris epulis, fruiturque Deorum

Colloquio, & terras, qua candida semita lactis,

Despicit, & ridet tumulos, hominumque tumultus.

≤line=275≥ Tu modò deme animo spinas, & pectora mulce,

Lenior: & magnum sic perge referre parentem.



# Back



TYPIS AEG.D. 1559.

7. Decemb.

\[Bram Boers 27-05-2020; Jan Bloemendal check 30-05-2020\]

[^1]: *In margine* Guilielm. pater Nassauiae Comes.

[^2]: *In margine* Rhenatus à Chalon.

[^3]: *In margine* Carol. V. abdicat se Imperio.

[^4]: *In margine* Nestor.

[^5]: *In margine* Vlysses.

[^6]: *In margine* Comes Ecmondus.

[^7]: *In margine* Marquis de Rhenti.

[^8]: *In margine* Nireus.

[^9]: *In margine* Anna Maximiliani ab Ecmonda Burani Comitis filia.

[^10]: *In margine* Tuba inflanda.

[^11]: *In margine* Inflanda buccina.

[^12]: *In margine* Naenia.

[^13]: *In margine* Epitaphium.

[^14]: *In margine* Guilielmus Pater, Comes Nassauviae, agrum palustrem
infoecundum & sterilem, ita vberem reddidit, vt multas modiorum auenae
myriades annuè proferret.

